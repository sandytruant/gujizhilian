子曰：學而時習之，不亦說乎？有朋自遠方來，不亦樂乎？人不知而不慍，不亦君子乎？ 學而
有子曰：其為人也孝弟，而好犯上者，鮮矣；不好犯上，而好作亂者，未之有也。 學而
君子務本，本立而道生。 學而
孝弟也者，其為仁之本與！ 學而
子曰：巧言令色，鮮矣仁！ 學而
曾子曰：吾日三省吾身：為人謀而不忠乎？與朋友交而不信乎？傳不習乎？ 學而
子曰：道千乘之國：敬事而信，節用而愛人，使民以時。 學而
子曰：弟子入則孝，出則弟，謹而信，汎愛眾，而親仁。 學而
行有餘力，則以學文。 學而
子夏曰：賢賢易色，事父母能竭其力，事君能致其身，與朋友交言而有信。 學而
雖曰未學，吾必謂之學矣。 學而
子曰：君子不重則不威，學則不固。 學而
主忠信，無友不如己者，過則勿憚改。 學而
子曰：為政以德，譬如北辰，居其所而眾星共之。 為政
子曰：詩三百，一言以蔽之，曰『思無邪』。 為政
子曰：道之以政，齊之以刑，民免而無恥；道之以德，齊之以禮，有恥且格。 為政
子曰：吾十有五而志于學，三十而立，四十而不惑，五十而知天命，六十而耳順，七十而從心所欲，不踰矩。 為政
孟懿子問孝。 為政
子曰：無違。 為政
樊遲御，子告之曰：孟孫問孝於我，我對曰『無違』。 為政
樊遲曰：何謂也？子曰：生事之以禮；死葬之以禮，祭之以禮。 為政
孟武伯問孝。 為政
子曰：父母唯其疾之憂。 為政
子游問孝。 為政
子曰：今之孝者，是謂能養。 為政
至於犬馬，皆能有養；不敬，何以別乎？ 為政
子夏問孝。 為政
子曰：色難。 為政
有事弟子服其勞，有酒食先生饌，曾是以為孝乎？ 為政
子曰：吾與回言終日，不違如愚。 為政
退而省其私，亦足以發。 為政
回也，不愚。 為政
子曰：視其所以，觀其所由，察其所安。 為政
人焉廋哉？人焉廋哉？ 為政
子曰：溫故而知新，可以為師矣。 為政
子曰：君子不器。 為政
孔子謂季氏：八佾舞於庭，是可忍也，孰不可忍也？ 八佾
三家者以雍徹。 八佾
子曰：『相維辟公，天子穆穆』，奚取於三家之堂？ 八佾
子曰：人而不仁，如禮何？人而不仁，如樂何？ 八佾
林放問禮之本。 八佾
子曰：大哉問！ 八佾
禮，與其奢也，寧儉；喪，與其易也，寧戚。 八佾
子曰：夷狄之有君，不如諸夏之亡也。 八佾
季氏旅於泰山。 八佾
子謂冉有曰：女弗能救與？對曰：不能。 八佾
子曰：嗚呼！ 八佾
曾謂泰山，不如林放乎？ 八佾
子曰：君子無所爭，必也射乎！ 八佾
揖讓而升，下而飲，其爭也君子。 八佾
子夏問曰：『巧笑倩兮，美目盼兮，素以為絢兮。 八佾
』何謂也？子曰：繪事後素。 八佾
曰：禮後乎？子曰：起予者商也！ 八佾
始可與言詩已矣。 八佾
子曰：夏禮，吾能言之，杞不足徵也；殷禮，吾能言之，宋不足徵也。 八佾
文獻不足故也，足則吾能徵之矣。 八佾
子曰：禘自既灌而往者，吾不欲觀之矣。 八佾
或問禘之說。 八佾
子曰：不知也。 八佾
知其說者之於天下也，其如示諸斯乎！ 八佾
指其掌。 八佾
祭如在，祭神如神在。 八佾
子曰：吾不與祭，如不祭。 八佾
王孫賈問曰：與其媚於奧，寧媚於竈，何謂也？子曰：不然，獲罪於天，無所禱也。 八佾
子曰：里仁為美。 里仁
擇不處仁，焉得知？ 里仁
子曰：不仁者不可以久處約，不可以長處樂。 里仁
仁者安仁，知者利仁。 里仁
子曰：唯仁者能好人，能惡人。 里仁
子曰：苟志於仁矣，無惡也。 里仁
子曰：富與貴是人之所欲也，不以其道得之，不處也；貧與賤是人之所惡也，不以其道得之，不去也。 里仁
君子去仁，惡乎成名？君子無終食之間違仁，造次必於是，顛沛必於是。 里仁
子曰：我未見好仁者，惡不仁者。 里仁
好仁者，無以尚之；惡不仁者，其為仁矣，不使不仁者加乎其身。 里仁
有能一日用其力於仁矣乎？我未見力不足者。 里仁
蓋有之矣，我未之見也。 里仁
子曰：人之過也，各於其黨。 里仁
觀過，斯知仁矣。 里仁
子曰：朝聞道，夕死可矣。 里仁
子曰：士志於道，而恥惡衣惡食者，未足與議也。 里仁
子曰：君子之於天下也，無適也，無莫也，義之與比。 里仁
子曰：君子懷德，小人懷土；君子懷刑，小人懷惠。 里仁
子曰：放於利而行，多怨。 里仁
子曰：能以禮讓為國乎？何有？不能以禮讓為國，如禮何？ 里仁
子謂公冶長，可妻也。 公冶長
雖在縲絏之中，非其罪也。 公冶長
以其子妻之。 公冶長
子謂南容，邦有道，不廢；邦無道，免於刑戮。 公冶長
以其兄之子妻之。 公冶長
子謂子賤，君子哉若人！ 公冶長
魯無君子者，斯焉取斯？ 公冶長
子貢問曰：賜也何如？子曰：女器也。 公冶長
曰：何器也？曰：瑚璉也。 公冶長
或曰：雍也，仁而不佞。 公冶長
子曰：焉用佞？禦人以口給，屢憎於人。 公冶長
不知其仁，焉用佞？ 公冶長
子使漆雕開仕。 公冶長
對曰：吾斯之未能信。 公冶長
子說。 公冶長
子曰：道不行，乘桴浮于海。 公冶長
從我者其由與？子路聞之喜。 公冶長
子曰：由也好勇過我，無所取材。 公冶長
孟武伯問：子路仁乎？子曰：不知也。 公冶長
又問。 公冶長
子曰：由也，千乘之國，可使治其賦也，不知其仁也。 公冶長
求也何如？子曰：求也，千室之邑，百乘之家，可使為之宰也，不知其仁也。 公冶長
赤也何如？子曰：赤也，束帶立於朝，可使與賓客言也，不知其仁也。 公冶長
子謂子貢曰：女與回也孰愈？對曰：賜也何敢望回。 公冶長
回也聞一以知十，賜也聞一以知二。 公冶長
子曰：弗如也！ 公冶長
吾與女弗如也。 公冶長
宰予晝寢。 公冶長
子曰：朽木不可雕也，糞土之牆不可杇也，於予與何誅。 公冶長
子曰：始吾於人也，聽其言而信其行；今吾於人也，聽其言而觀其行。 公冶長
於予與改是。 公冶長
子曰：吾未見剛者。 公冶長
或對曰：申棖。 公冶長
子曰：棖也慾，焉得剛？ 公冶長
子貢曰：我不欲人之加諸我也，吾亦欲無加諸人。 公冶長
子曰：賜也，非爾所及也。 公冶長
子貢曰：夫子之文章，可得而聞也；夫子之言性與天道，不可得而聞也。 公冶長
子路有聞，未之能行，唯恐有聞。 公冶長
子曰：雍也可使南面。 雍也
仲弓問子桑伯子，子曰：可也簡。 雍也
仲弓曰：居敬而行簡，以臨其民，不亦可乎？居簡而行簡，無乃大簡乎？子曰：雍之言然。 雍也
哀公問：弟子孰為好學？孔子對曰：有顏回者好學，不遷怒，不貳過。 雍也
不幸短命死矣！ 雍也
今也則亡，未聞好學者也。 雍也
子華使於齊，冉子為其母請粟。 雍也
子曰：與之釜。 雍也
請益。 雍也
曰：與之庾。 雍也
冉子與之粟五秉。 雍也
子曰：赤之適齊也，乘肥馬，衣輕裘。 雍也
吾聞之也，君子周急不繼富。 雍也
原思為之宰，與之粟九百，辭。 雍也
子曰：毋！ 雍也
以與爾鄰里鄉黨乎！ 雍也
子謂仲弓曰：犂牛之子騂且角，雖欲勿用，山川其舍諸？ 雍也
子曰：回也，其心三月不違仁，其餘則日月至焉而已矣。 雍也
季康子問：仲由可使從政也與？子曰：由也果，於從政乎何有？曰：賜也，可使從政也與？曰：賜也達，於從政乎何有？曰：求也，可使從政也與？曰：求也藝，於從政乎何有？ 雍也
季氏使閔子騫為費宰。 雍也
閔子騫曰：善為我辭焉。 雍也
如有復我者，則吾必在汶上矣。 雍也
伯牛有疾，子問之，自牖執其手，曰：亡之，命矣夫！ 雍也
斯人也而有斯疾也！ 雍也
斯人也而有斯疾也！ 雍也
子曰：賢哉回也！ 雍也
一簞食，一瓢飲，在陋巷。 雍也
人不堪其憂，回也不改其樂。 雍也
賢哉回也！ 雍也
冉求曰：非不說子之道，力不足也。 雍也
子曰：力不足者，中道而廢。 雍也
今女畫。 雍也
子謂子夏曰：女為君子儒，無為小人儒。 雍也
子游為武城宰。 雍也
子曰：女得人焉爾乎？曰：有澹臺滅明者，行不由徑。 雍也
非公事，未嘗至於偃之室也。 雍也
子曰：孟之反不伐，奔而殿。 雍也
將入門，策其馬，曰：『非敢後也，馬不進也。 雍也
』 雍也
子曰：述而不作，信而好古，竊比於我老彭。 述而
子曰：默而識之，學而不厭，誨人不倦，何有於我哉？ 述而
子曰：德之不脩，學之不講，聞義不能徙，不善不能改，是吾憂也。 述而
子之燕居，申申如也，夭夭如也。 述而
子曰：甚矣吾衰也！ 述而
久矣吾不復夢見周公。 述而
子曰：志於道，據於德，依於仁，游於藝。 述而
子曰：自行束脩以上，吾未嘗無誨焉。 述而
子曰：不憤不啟，不悱不發，舉一隅不以三隅反，則不復也。 述而
子食於有喪者之側，未嘗飽也。 述而
子於是日哭，則不歌。 述而
子謂顏淵曰：用之則行，舍之則藏，唯我與爾有是夫！ 述而
子路曰：子行三軍，則誰與？子曰：暴虎馮河，死而無悔者，吾不與也。 述而
必也臨事而懼，好謀而成者也。 述而
子曰：富而可求也，雖執鞭之士，吾亦為之。 述而
如不可求，從吾所好。 述而
子之所慎：齊，戰，疾。 述而
子在齊聞韶，三月不知肉味。 述而
曰：不圖為樂之至於斯也！ 述而
冉有曰：夫子為衛君乎？子貢曰：諾。 述而
吾將問之。 述而
入，曰：伯夷、叔齊何人也？曰：古之賢人也。 述而
曰：怨乎？曰：求仁而得仁，又何怨。 述而
出，曰：夫子不為也。 述而
子曰：飯疏食飲水，曲肱而枕之，樂亦在其中矣。 述而
不義而富且貴，於我如浮雲。 述而
子曰：加我數年，五十以學易，可以無大過矣。 述而
子所雅言，詩、書、執禮，皆雅言也。 述而
葉公問孔子於子路，子路不對。 述而
子曰：女奚不曰，其為人也，發憤忘食，樂以忘憂，不知老之將至云爾。 述而
子曰：泰伯，其可謂至德也已矣！ 泰伯
三以天下讓，民無得而稱焉。 泰伯
子曰：恭而無禮則勞，慎而無禮則葸，勇而無禮則亂，直而無禮則絞。 泰伯
君子篤於親，則民興於仁；故舊不遺，則民不偷。 泰伯
曾子有疾，召門弟子曰：啟予足！ 泰伯
啟予手！ 泰伯
《詩》云『戰戰兢兢，如臨深淵，如履薄冰。 泰伯
』而今而後，吾知免夫！ 泰伯
小子！ 泰伯
曾子有疾，孟敬子問之。 泰伯
曾子言曰：鳥之將死，其鳴也哀；人之將死，其言也善。 泰伯
君子所貴乎道者三：動容貌，斯遠暴慢矣；正顏色，斯近信矣；出辭氣，斯遠鄙倍矣。 泰伯
籩豆之事，則有司存。 泰伯
曾子曰：以能問於不能，以多問於寡；有若無，實若虛，犯而不校，昔者吾友嘗從事於斯矣。 泰伯
曾子曰：可以託六尺之孤，可以寄百里之命，臨大節而不可奪也。 泰伯
君子人與？君子人也。 泰伯
曾子曰：士不可以不弘毅，任重而道遠。 泰伯
仁以為己任，不亦重乎？死而後已，不亦遠乎？ 泰伯
子曰：興於詩，立於禮。 泰伯
成於樂。 泰伯
子曰：民可使由之，不可使知之。 泰伯
子曰：好勇疾貧，亂也。 泰伯
人而不仁，疾之已甚，亂也。 泰伯
子曰：如有周公之才之美，使驕且吝，其餘不足觀也已。 泰伯
子罕言利，與命，與仁。 子罕
達巷黨人曰：大哉孔子！ 子罕
博學而無所成名。 子罕
子聞之，謂門弟子曰：吾何執？執御乎？執射乎？吾執御矣。 子罕
子曰：麻冕，禮也；今也純，儉。 子罕
吾從眾。 子罕
拜下，禮也；今拜乎上，泰也。 子罕
雖違眾，吾從下。 子罕
子絕四：毋意，毋必，毋固，毋我。 子罕
子畏於匡。 子罕
曰：文王既沒，文不在茲乎？天之將喪斯文也，後死者不得與於斯文也；天之未喪斯文也，匡人其如予何？ 子罕
大宰問於子貢曰：夫子聖者與？何其多能也？子貢曰：固天縱之將聖，又多能也。 子罕
子聞之，曰：大宰知我乎！ 子罕
吾少也賤，故多能鄙事。 子罕
君子多乎哉？不多也。 子罕
牢曰：子云，『吾不試，故藝』。 子罕
子曰：吾有知乎哉？無知也。 子罕
有鄙夫問於我，空空如也，我叩其兩端而竭焉。 子罕
子曰：鳳鳥不至，河不出圖，吾已矣夫！ 子罕
子見齊衰者、冕衣裳者與瞽者，見之，雖少必作；過之，必趨。 子罕
顏淵喟然歎曰：仰之彌高，鑽之彌堅；瞻之在前，忽焉在後。 子罕
夫子循循然善誘人，博我以文，約我以禮。 子罕
欲罷不能，既竭吾才，如有所立卓爾。 子罕
雖欲從之，末由也已。 子罕
子疾病，子路使門人為臣。 子罕
病閒，曰：久矣哉！ 子罕
由之行詐也，無臣而為有臣。 子罕
吾誰欺？欺天乎？且予與其死於臣之手也，無寧死於二三子之手乎？且予縱不得大葬，予死於道路乎？ 子罕
子貢曰：有美玉於斯，韞匵而藏諸？求善賈而沽諸？子曰：沽之哉！ 子罕
沽之哉！ 子罕
我待賈者也。 子罕
子欲居九夷。 子罕
或曰：陋，如之何！ 子罕
子曰：君子居之，何陋之有？ 子罕
子曰：吾自衛反魯，然後樂正，雅頌各得其所。 子罕
子曰：出則事公卿，入則事父兄，喪事不敢不勉，不為酒困，何有於我哉？ 子罕
孔子於鄉黨，恂恂如也，似不能言者。 鄉黨
其在宗廟朝廷，便便言，唯謹爾。 鄉黨
朝，與下大夫言，侃侃如也；與上大夫言，誾誾如也。 鄉黨
君在，踧踖如也。 鄉黨
與與如也。 鄉黨
君召使擯，色勃如也，足躩如也。 鄉黨
揖所與立，左右手。 鄉黨
衣前後，襜如也。 鄉黨
趨進，翼如也。 鄉黨
賓退，必復命曰：賓不顧矣。 鄉黨
入公門，鞠躬如也，如不容。 鄉黨
立不中門，行不履閾。 鄉黨
過位，色勃如也，足躩如也，其言似不足者。 鄉黨
攝齊升堂，鞠躬如也，屏氣似不息者。 鄉黨
出，降一等，逞顏色，怡怡如也。 鄉黨
沒階趨進，翼如也。 鄉黨
復其位，踧踖如也。 鄉黨
執圭，鞠躬如也，如不勝。 鄉黨
上如揖，下如授。 鄉黨
勃如戰色，足蹜蹜，如有循。 鄉黨
享禮，有容色。 鄉黨
私覿，愉愉如也。 鄉黨
君子不以紺緅飾。 鄉黨
紅紫不以為褻服。 鄉黨
當暑，袗絺綌，必表而出之。 鄉黨
緇衣羔裘，素衣麑裘，黃衣狐裘。 鄉黨
褻裘長。 鄉黨
短右袂。 鄉黨
必有寢衣，長一身有半。 鄉黨
狐貉之厚以居。 鄉黨
去喪，無所不佩。 鄉黨
非帷裳，必殺之。 鄉黨
羔裘玄冠不以弔。 鄉黨
吉月，必朝服而朝。 鄉黨
齊，必有明衣，布。 鄉黨
齊，必變食，居必遷坐。 鄉黨
食不厭精，膾不厭細。 鄉黨
食饐而餲，魚餒而肉敗，不食。 鄉黨
色惡，不食。 鄉黨
臭惡，不食。 鄉黨
失飪，不食。 鄉黨
不時，不食。 鄉黨
割不正，不食。 鄉黨
不得其醬，不食。 鄉黨
肉雖多，不使勝食氣。 鄉黨
惟酒無量，不及亂。 鄉黨
沽酒市脯不食。 鄉黨
不撤薑食。 鄉黨
不多食。 鄉黨
祭於公，不宿肉。 鄉黨
祭肉不出三日。 鄉黨
出三日，不食之矣。 鄉黨
食不語，寢不言。 鄉黨
雖疏食菜羹，瓜祭，必齊如也。 鄉黨
席不正，不坐。 鄉黨
子曰：先進於禮樂，野人也；後進於禮樂，君子也。 先進
如用之，則吾從先進。 先進
子曰：從我於陳、蔡者，皆不及門也。 先進
德行：顏淵，閔子騫，冉伯牛，仲弓。 先進
言語：宰我，子貢。 先進
政事：冉有，季路。 先進
文學：子游，子夏。 先進
子曰：回也非助我者也，於吾言無所不說。 先進
子曰：孝哉閔子騫！ 先進
人不間於其父母昆弟之言。 先進
南容三復白圭，孔子以其兄之子妻之。 先進
季康子問：弟子孰為好學？孔子對曰：有顏回者好學，不幸短命死矣！ 先進
今也則亡。 先進
顏淵死，顏路請子之車以為之椁。 先進
子曰：才不才，亦各言其子也。 先進
鯉也死，有棺而無椁。 先進
吾不徒行以為之椁。 先進
以吾從大夫之後，不可徒行也。 先進
顏淵死。 先進
子曰：噫！ 先進
天喪予！ 先進
天喪予！ 先進
顏淵死，子哭之慟。 先進
從者曰：子慟矣。 先進
曰：有慟乎？非夫人之為慟而誰為！ 先進
顏淵死，門人欲厚葬之，子曰：不可。 先進
門人厚葬之。 先進
子曰：回也視予猶父也，予不得視猶子也。 先進
非我也，夫二三子也。 先進
季路問事鬼神。 先進
子曰：未能事人，焉能事鬼？敢問死。 先進
曰：未知生，焉知死？ 先進
閔子侍側，誾誾如也；子路，行行如也；冉有、子貢，侃侃如也。 先進
子樂。 先進
若由也，不得其死然。 先進
顏淵問仁。 顏淵
子曰：克己復禮為仁。 顏淵
一日克己復禮，天下歸仁焉。 顏淵
為仁由己，而由人乎哉？顏淵曰：請問其目。 顏淵
子曰：非禮勿視，非禮勿聽，非禮勿言，非禮勿動。 顏淵
顏淵曰：回雖不敏，請事斯語矣。 顏淵
仲弓問仁。 顏淵
子曰：出門如見大賓，使民如承大祭。 顏淵
己所不欲，勿施於人。 顏淵
在邦無怨，在家無怨。 顏淵
仲弓曰：雍雖不敏，請事斯語矣。 顏淵
司馬牛問仁。 顏淵
子曰：仁者其言也訒。 顏淵
曰：其言也訒，斯謂之仁已乎？子曰：為之難，言之得無訒乎？ 顏淵
司馬牛問君子。 顏淵
子曰：君子不憂不懼。 顏淵
曰：不憂不懼，斯謂之君子已乎？子曰：內省不疚，夫何憂何懼？ 顏淵
司馬牛憂曰：人皆有兄弟，我獨亡。 顏淵
子夏曰：商聞之矣：死生有命，富貴在天。 顏淵
君子敬而無失，與人恭而有禮。 顏淵
四海之內，皆兄弟也。 顏淵
君子何患乎無兄弟也？ 顏淵
子張問明。 顏淵
子曰：浸潤之譖，膚受之愬，不行焉。 顏淵
可謂明也已矣。 顏淵
浸潤之譖膚受之愬不行焉，可謂遠也已矣。 顏淵
子貢問政。 顏淵
子曰：足食。 顏淵
足兵。 顏淵
民信之矣。 顏淵
子貢曰：必不得已而去，於斯三者何先？曰：去兵。 顏淵
子貢曰：必不得已而去，於斯二者何先？曰：去食。 顏淵
自古皆有死，民無信不立。 顏淵
棘子成曰：君子質而已矣，何以文為？子貢曰：惜乎！ 顏淵
夫子之說，君子也。 顏淵
駟不及舌。 顏淵
文猶質也，質猶文也。 顏淵
虎豹之鞟，猶犬羊之鞟。 顏淵
哀公問於有若曰：年饑，用不足，如之何？有若對曰：盍徹乎？曰：二，吾猶不足，如之何其徹也？對曰：百姓足，君孰與不足？百姓不足，君孰與足？ 顏淵
子張問崇德、辨惑。 顏淵
子曰：主忠信，徙義，崇德也。 顏淵
愛之欲其生，惡之欲其死。 顏淵
既欲其生，又欲其死，是惑也。 顏淵
『誠不以富，亦祗以異。 顏淵
』 顏淵
齊景公問政於孔子。 顏淵
孔子對曰：君君，臣臣，父父，子子。 顏淵
公曰：善哉！ 顏淵
信如君不君，臣不臣，父不父，子不子，雖有粟，吾得而食諸？ 顏淵
子曰：片言可以折獄者，其由也與？子路無宿諾。 顏淵
子路問政。 子路
子曰：先之，勞之。 子路
請益。 子路
曰：無倦。 子路
仲弓為季氏宰，問政。 子路
子曰：先有司，赦小過，舉賢才。 子路
曰：焉知賢才而舉之？曰：舉爾所知。 子路
爾所不知，人其舍諸？ 子路
子路曰：衛君待子而為政，子將奚先？子曰：必也正名乎！ 子路
子路曰：有是哉，子之迂也！ 子路
奚其正？子曰：野哉由也！ 子路
君子於其所不知，蓋闕如也。 子路
名不正，則言不順；言不順，則事不成；事不成，則禮樂不興；禮樂不興，則刑罰不中；刑罰不中，則民無所措手足。 子路
故君子名之必可言也，言之必可行也。 子路
君子於其言，無所苟而已矣。 子路
樊遲請學稼，子曰：吾不如老農。 子路
請學為圃。 子路
曰：吾不如老圃。 子路
樊遲出。 子路
子曰：小人哉，樊須也！ 子路
上好禮，則民莫敢不敬；上好義，則民莫敢不服；上好信，則民莫敢不用情。 子路
夫如是，則四方之民襁負其子而至矣，焉用稼？ 子路
子曰：誦詩三百，授之以政，不達；使於四方，不能專對；雖多，亦奚以為？ 子路
子曰：其身正，不令而行；其身不正，雖令不從。 子路
子曰：魯衛之政，兄弟也。 子路
子謂衛公子荊，善居室。 子路
始有，曰：『苟合矣。 子路
』少有，曰：『苟完矣。 子路
』富有，曰：『苟美矣。 子路
』 子路
子適衛，冉有僕。 子路
子曰：庶矣哉！ 子路
冉有曰：既庶矣。 子路
又何加焉？曰：富之。 子路
曰：既富矣，又何加焉？曰：教之。 子路
子曰：苟有用我者。 子路
期月而已可也，三年有成。 子路
子曰：善人為邦百年，亦可以勝殘去殺矣。 子路
誠哉是言也！ 子路
子曰：如有王者，必世而後仁。 子路
子曰：苟正其身矣，於從政乎何有？不能正其身，如正人何？ 子路
冉子退朝。 子路
子曰：何晏也？對曰：有政。 子路
子曰：其事也。 子路
如有政，雖不吾以，吾其與聞之。 子路
定公問：一言而可以興邦，有諸？孔子對曰：言不可以若是其幾也。 子路
人之言曰：『為君難，為臣不易。 子路
』如知為君之難也，不幾乎一言而興邦乎？曰：一言而喪邦，有諸？孔子對曰：言不可以若是其幾也。 子路
人之言曰：『予無樂乎為君，唯其言而莫予違也。 子路
』如其善而莫之違也，不亦善乎？如不善而莫之違也，不幾乎一言而喪邦乎？ 子路
憲問恥。 憲問
子曰：邦有道，穀；邦無道，穀，恥也。 憲問
克、伐、怨、欲不行焉，可以為仁矣？子曰：可以為難矣，仁則吾不知也。 憲問
子曰：士而懷居，不足以為士矣。 憲問
子曰：邦有道，危言危行；邦無道，危行言孫。 憲問
子曰：有德者，必有言。 憲問
有言者，不必有德。 憲問
仁者，必有勇。 憲問
勇者，不必有仁。 憲問
南宮适問於孔子曰：羿善射，奡盪舟，俱不得其死然；禹稷躬稼，而有天下。 憲問
夫子不答，南宮适出。 憲問
子曰：君子哉若人！ 憲問
尚德哉若人！ 憲問
子曰：君子而不仁者有矣夫，未有小人而仁者也。 憲問
子曰：愛之，能勿勞乎？忠焉，能勿誨乎？ 憲問
子曰：為命：裨諶草創之，世叔討論之，行人子羽脩飾之，東里子產潤色之。 憲問
或問子產。 憲問
子曰：惠人也。 憲問
問子西。 憲問
曰：彼哉！ 憲問
彼哉！ 憲問
問管仲。 憲問
曰：人也。 憲問
奪伯氏駢邑三百，飯疏食，沒齒，無怨言。 憲問
子曰：貧而無怨難，富而無驕易。 憲問
子曰：孟公綽，為趙魏老則優，不可以為滕薛大夫。 憲問
子路問成人。 憲問
子曰：若臧武仲之知，公綽之不欲，卞莊子之勇，冉求之藝，文之以禮樂，亦可以為成人矣。 憲問
曰：今之成人者何必然？見利思義，見危授命，久要不忘平生之言，亦可以為成人矣。 憲問
子問公叔文子於公明賈曰：信乎夫子不言、不笑、不取乎？公明賈對曰：以告者過也。 憲問
夫子時然後言，人不厭其言；樂然後笑，人不厭其笑；義然後取，人不厭其取。 憲問
子曰：其然，豈其然乎？ 憲問
子曰：臧武仲以防求為後於魯，雖曰不要君，吾不信也。 憲問
子曰：晉文公譎而不正，齊桓公正而不譎。 憲問
子路曰：桓公殺公子糾，召忽死之，管仲不死。 憲問
曰：未仁乎？子曰：桓公九合諸侯，不以兵車，管仲之力也。 憲問
如其仁！ 憲問
如其仁！ 憲問
子貢曰：管仲非仁者與？桓公殺公子糾，不能死，又相之。 憲問
子曰：管仲相桓公，霸諸侯，一匡天下，民到于今受其賜。 憲問
微管仲，吾其被髮左衽矣。 憲問
豈若匹夫匹婦之為諒也，自經於溝瀆，而莫之知也。 憲問
公叔文子之臣大夫僎，與文子同升諸公。 憲問
子聞之曰：可以為文矣。 憲問
子言衛靈公之無道也，康子曰：夫如是，奚而不喪？孔子曰：仲叔圉治賓客，祝鮀治宗廟，王孫賈治軍旅。 憲問
夫如是，奚其喪？ 憲問
子曰：其言之不怍，則為之也難。 憲問
陳成子弒簡公。 憲問
孔子沐浴而朝，告於哀公曰：陳恆弒其君，請討之。 憲問
公曰：告夫三子！ 憲問
孔子曰：以吾從大夫之後，不敢不告也。 憲問
君曰『告夫三子』者。 憲問
之三子告，不可。 憲問
孔子曰：以吾從大夫之後，不敢不告也。 憲問
子路問事君。 憲問
子曰：勿欺也，而犯之。 憲問
衛靈公問陳於孔子。 衛靈公
孔子對曰：俎豆之事，則嘗聞之矣；軍旅之事，未之學也。 衛靈公
明日遂行。 衛靈公
在陳絕糧，從者病，莫能興。 衛靈公
子路慍見曰：君子亦有窮乎？子曰：君子固窮，小人窮斯濫矣。 衛靈公
子曰：賜也，女以予為多學而識之者與？對曰：然，非與？曰：非也，予一以貫之。 衛靈公
子曰：由！ 衛靈公
知德者鮮矣。 衛靈公
子曰：無為而治者，其舜也與？夫何為哉，恭己正南面而已矣。 衛靈公
子張問行。 衛靈公
子曰：言忠信，行篤敬，雖蠻貊之邦行矣；言不忠信，行不篤敬，雖州里行乎哉？立，則見其參於前也；在輿，則見其倚於衡也。 衛靈公
夫然後行。 衛靈公
子張書諸紳。 衛靈公
子曰：直哉史魚！ 衛靈公
邦有道，如矢；邦無道，如矢。 衛靈公
君子哉蘧伯玉！ 衛靈公
邦有道，則仕；邦無道，則可卷而懷之。 衛靈公
子曰：可與言而不與之言，失人；不可與言而與之言，失言。 衛靈公
知者不失人，亦不失言。 衛靈公
子曰：志士仁人，無求生以害仁，有殺身以成仁。 衛靈公
子貢問為仁。 衛靈公
子曰：工欲善其事，必先利其器。 衛靈公
居是邦也，事其大夫之賢者，友其士之仁者。 衛靈公
顏淵問為邦。 衛靈公
子曰：行夏之時，乘殷之輅，服周之冕，樂則韶舞。 衛靈公
放鄭聲，遠佞人。 衛靈公
鄭聲淫，佞人殆。 衛靈公
子曰：人無遠慮，必有近憂。 衛靈公
子曰：已矣乎！ 衛靈公
吾未見好德如好色者也。 衛靈公
子曰：臧文仲其竊位者與？知柳下惠之賢，而不與立也。 衛靈公
子曰：躬自厚而薄責於人，則遠怨矣。 衛靈公
子曰：不曰『如之何如之何』者，吾末如之何也已矣。 衛靈公
子曰：群居終日，言不及義，好行小慧，難矣哉！ 衛靈公
子曰：君子義以為質，禮以行之，孫以出之，信以成之。 衛靈公
君子哉！ 衛靈公
子曰：君子病無能焉，不病人之不己知也。 衛靈公
子曰：君子疾沒世而名不稱焉。 衛靈公
子曰：君子求諸己，小人求諸人。 衛靈公
季氏將伐顓臾。 季氏
冉有、季路見於孔子曰：季氏將有事於顓臾。 季氏
孔子曰：求！ 季氏
無乃爾是過與？夫顓臾，昔者先王以為東蒙主，且在邦域之中矣，是社稷之臣也。 季氏
何以伐為？冉有曰：夫子欲之，吾二臣者皆不欲也。 季氏
孔子曰：求！ 季氏
周任有言曰：『陳力就列，不能者止。 季氏
』危而不持，顛而不扶，則將焉用彼相矣？且爾言過矣。 季氏
虎兕出於柙，龜玉毀於櫝中，是誰之過與？冉有曰：今夫顓臾，固而近於費。 季氏
今不取，後世必為子孫憂。 季氏
孔子曰：求！ 季氏
君子疾夫舍曰欲之，而必為之辭。 季氏
丘也聞有國有家者，不患寡而患不均，不患貧而患不安。 季氏
蓋均無貧，和無寡，安無傾。 季氏
夫如是，故遠人不服，則修文德以來之。 季氏
既來之，則安之。 季氏
今由與求也，相夫子，遠人不服而不能來也；邦分崩離析而不能守也。 季氏
而謀動干戈於邦內。 季氏
吾恐季孫之憂，不在顓臾，而在蕭牆之內也。 季氏
孔子曰：天下有道，則禮樂征伐自天子出；天下無道，則禮樂征伐自諸侯出。 季氏
自諸侯出，蓋十世希不失矣；自大夫出，五世希不失矣；陪臣執國命，三世希不失矣。 季氏
天下有道，則政不在大夫。 季氏
天下有道，則庶人不議。 季氏
孔子曰：祿之去公室，五世矣；政逮於大夫，四世矣；故夫三桓之子孫，微矣。 季氏
孔子曰：益者三友，損者三友。 季氏
友直，友諒，友多聞，益矣。 季氏
友便辟，友善柔，友便佞，損矣。 季氏
孔子曰：益者三樂，損者三樂。 季氏
樂節禮樂，樂道人之善，樂多賢友，益矣。 季氏
樂驕樂，樂佚遊，樂宴樂，損矣。 季氏
孔子曰：侍於君子有三愆：言未及之而言謂之躁，言及之而不言謂之隱，未見顏色而言謂之瞽。 季氏
孔子曰：君子有三戒：少之時，血氣未定，戒之在色；及其壯也，血氣方剛，戒之在鬭；及其老也，血氣既衰，戒之在得。 季氏
陽貨欲見孔子，孔子不見，歸孔子豚。 陽貨
孔子時其亡也，而往拜之，遇諸塗。 陽貨
謂孔子曰：來！ 陽貨
予與爾言。 陽貨
曰：懷其寶而迷其邦，可謂仁乎？曰：不可。 陽貨
好從事而亟失時，可謂知乎？曰：不可。 陽貨
日月逝矣，歲不我與。 陽貨
孔子曰：諾。 陽貨
吾將仕矣。 陽貨
子曰：性相近也，習相遠也。 陽貨
子曰：唯上知與下愚不移。 陽貨
子之武城，聞弦歌之聲。 陽貨
夫子莞爾而笑，曰：割雞焉用牛刀？子游對曰：昔者偃也聞諸夫子曰：『君子學道則愛人，小人學道則易使也。 陽貨
』子曰：二三子！ 陽貨
偃之言是也。 陽貨
前言戲之耳。 陽貨
公山弗擾以費畔，召，子欲往。 陽貨
子路不說，曰：末之也已，何必公山氏之之也。 陽貨
子曰：夫召我者而豈徒哉？如有用我者，吾其為東周乎？ 陽貨
子張問仁於孔子。 陽貨
孔子曰：能行五者於天下，為仁矣。 陽貨
請問之。 陽貨
曰：恭、寬、信、敏、惠。 陽貨
恭則不侮，寬則得眾，信則人任焉，敏則有功，惠則足以使人。 陽貨
佛肸召，子欲往。 陽貨
子路曰：昔者由也聞諸夫子曰：『親於其身為不善者，君子不入也。 陽貨
』佛肸以中牟畔，子之往也，如之何！ 陽貨
子曰：然。 陽貨
有是言也。 陽貨
不曰堅乎，磨而不磷；不曰白乎，涅而不緇。 陽貨
吾豈匏瓜也哉？焉能繫而不食？ 陽貨
子曰：由也，女聞六言六蔽矣乎？對曰：未也。 陽貨
居！ 陽貨
吾語女。 陽貨
好仁不好學，其蔽也愚；好知不好學，其蔽也蕩；好信不好學，其蔽也賊；好直不好學，其蔽也絞；好勇不好學，其蔽也亂；好剛不好學，其蔽也狂。 陽貨
子曰：小子！ 陽貨
何莫學夫詩？詩，可以興，可以觀，可以群，可以怨。 陽貨
邇之事父，遠之事君。 陽貨
多識於鳥獸草木之名。 陽貨
子謂伯魚曰：女為《周南》、《召南》矣乎？人而不為《周南》、《召南》，其猶正牆面而立也與？ 陽貨
子曰：禮云禮云，玉帛云乎哉？樂云樂云，鐘鼓云乎哉？ 陽貨
子曰：色厲而內荏，譬諸小人，其猶穿窬之盜也與？ 陽貨
子曰：鄉原，德之賊也。 陽貨
微子去之，箕子為之奴，比干諫而死。 微子
孔子曰：殷有三仁焉。 微子
柳下惠為士師，三黜。 微子
人曰：子未可以去乎？曰：直道而事人，焉往而不三黜？枉道而事人，何必去父母之邦。 微子
齊景公待孔子，曰：若季氏則吾不能，以季、孟之閒待之。 微子
曰：吾老矣，不能用也。 微子
孔子行。 微子
齊人歸女樂，季桓子受之。 微子
三日不朝，孔子行。 微子
楚狂接輿歌而過孔子曰：鳳兮！ 微子
鳳兮！ 微子
何德之衰？往者不可諫，來者猶可追。 微子
已而，已而！ 微子
今之從政者殆而！ 微子
孔子下，欲與之言。 微子
趨而辟之，不得與之言。 微子
長沮、桀溺耦而耕，孔子過之，使子路問津焉。 微子
長沮曰：夫執輿者為誰？子路曰：為孔丘。 微子
曰：是魯孔丘與？曰：是也。 微子
曰：是知津矣。 微子
問於桀溺，桀溺曰：子為誰？曰：為仲由。 微子
曰：是魯孔丘之徒與？對曰：然。 微子
曰：滔滔者天下皆是也，而誰以易之？且而與其從辟人之士也，豈若從辟世之士哉？耰而不輟。 微子
子路行以告。 微子
夫子憮然曰：鳥獸不可與同群，吾非斯人之徒與而誰與？天下有道，丘不與易也。 微子
子張曰：士見危致命，見得思義，祭思敬，喪思哀，其可已矣。 子張
子張曰：執德不弘，信道不篤，焉能為有？焉能為亡？ 子張
子夏之門人問交於子張。 子張
子張曰：子夏云何？對曰：子夏曰：『可者與之，其不可者拒之。 子張
』子張曰：異乎吾所聞：君子尊賢而容眾，嘉善而矜不能。 子張
我之大賢與，於人何所不容？我之不賢與，人將拒我，如之何其拒人也？ 子張
子夏曰：雖小道，必有可觀者焉；致遠恐泥，是以君子不為也。 子張
子夏曰：日知其所亡，月無忘其所能，可謂好學也已矣。 子張
子夏曰：博學而篤志，切問而近思，仁在其中矣。 子張
子夏曰：百工居肆以成其事，君子學以致其道。 子張
子夏曰：小人之過也必文。 子張
子夏曰：君子有三變：望之儼然，即之也溫，聽其言也厲。 子張
子夏曰：君子信而後勞其民，未信則以為厲己也；信而後諫，未信則以為謗己也。 子張
子夏曰：大德不踰閑，小德出入可也。 子張
子游曰：子夏之門人小子，當洒掃、應對、進退，則可矣。 子張
抑末也，本之則無。 子張
如之何？子夏聞之曰：噫！ 子張
言游過矣！ 子張
君子之道，孰先傳焉？孰後倦焉？譬諸草木，區以別矣。 子張
君子之道，焉可誣也？有始有卒者，其惟聖人乎！ 子張
子夏曰：仕而優則學，學而優則仕。 子張
堯曰：咨！ 堯曰
爾舜！ 堯曰
天之曆數在爾躬。 堯曰
允執其中。 堯曰
四海困窮，天祿永終。 堯曰
舜亦以命禹。 堯曰
曰：予小子履，敢用玄牡，敢昭告于皇皇后帝：有罪不敢赦。 堯曰
帝臣不蔽，簡在帝心。 堯曰
朕躬有罪，無以萬方；萬方有罪，罪在朕躬。 堯曰
周有大賚，善人是富。 堯曰
雖有周親，不如仁人。 堯曰
百姓有過，在予一人。 堯曰
謹權量，審法度，修廢官，四方之政行焉。 堯曰
興滅國，繼絕世，舉逸民，天下之民歸心焉。 堯曰
所重：民、食、喪、祭。 堯曰
寬則得眾，信則民任焉，敏則有功，公則說。 堯曰
子張問於孔子曰：何如斯可以從政矣？子曰：尊五美，屏四惡，斯可以從政矣。 堯曰
子張曰：何謂五美？子曰：君子惠而不費，勞而不怨，欲而不貪，泰而不驕，威而不猛。 堯曰
子張曰：何謂惠而不費？子曰：因民之所利而利之，斯不亦惠而不費乎？擇可勞而勞之，又誰怨？欲仁而得仁，又焉貪？君子無眾寡，無小大，無敢慢，斯不亦泰而不驕乎？君子正其衣冠，尊其瞻視，儼然人望而畏之，斯不亦威而不猛乎？子張曰：何謂四惡？子曰：不教而殺謂之虐；不戒視成謂之暴；慢令致期謂之賊；猶之與人也，出納之吝，謂之有司。 堯曰
孟子見梁惠王。 梁惠王上
王曰：叟不遠千里而來，亦將有以利吾國乎？ 梁惠王上
孟子對曰：王何必曰利？亦有仁義而已矣。 
王曰『何以利吾國』？大夫曰『何以利吾家』？士庶人曰『何以利吾身』？上下交征利而國危矣。 
萬乘之國弒其君者，必千乘之家；千乘之國弒其君者，必百乘之家。 
萬取千焉，千取百焉，不為不多矣。 
苟為後義而先利，不奪不饜。 
未有仁而遺其親者也，未有義而後其君者也。 
王亦曰仁義而已矣，何必曰利？ 
孟子見梁惠王，王立於沼上，顧鴻鴈麋鹿，曰：賢者亦樂此乎？ 
孟子對曰：賢者而後樂此，不賢者雖有此，不樂也。 梁惠王上
《詩》云：『經始靈臺，經之營之，庶民攻之，不日成之。 梁惠王上
經始勿亟，庶民子來。 梁惠王上
王在靈囿，麀鹿攸伏，麀鹿濯濯，白鳥鶴鶴。 梁惠王上
王在靈沼，於牣魚躍。 梁惠王上
』文王以民力為臺為沼。 梁惠王上
而民歡樂之，謂其臺曰靈臺，謂其沼曰靈沼，樂其有麋鹿魚鼈。 梁惠王上
古之人與民偕樂，故能樂也。 梁惠王上
《湯誓》曰：『時日害喪？予及女偕亡。 梁惠王上
』民欲與之偕亡，雖有臺池鳥獸，豈能獨樂哉？ 梁惠王上
梁惠王曰：寡人之於國也，盡心焉耳矣。 
河內凶，則移其民於河東，移其粟於河內。 
河東凶亦然。 
察鄰國之政，無如寡人之用心者。 
鄰國之民不加少，寡人之民不加多，何也？ 
孟子對曰：王好戰，請以戰喻。 
填然鼓之，兵刃既接，棄甲曳兵而走。 
或百步而後止，或五十步而後止。 
以五十步笑百步，則何如？ 
曰：不可，直不百步耳，是亦走也。 
曰：王如知此，則無望民之多於鄰國也。 梁惠王上
不違農時，穀不可勝食也；數罟不入洿池，魚鼈不可勝食也；斧斤以時入山林，材木不可勝用也。 梁惠王上
穀與魚鼈不可勝食，材木不可勝用，是使民養生喪死無憾也。 梁惠王上
養生喪死無憾，王道之始也。 梁惠王上
五畝之宅，樹之以桑，五十者可以衣帛矣；雞豚狗彘之畜，無失其時，七十者可以食肉矣；百畝之田，勿奪其時，數口之家可以無飢矣；謹庠序之教，申之以孝悌之義，頒白者不負戴於道路矣。 梁惠王上
七十者衣帛食肉，黎民不飢不寒，然而不王者，未之有也。 梁惠王上
狗彘食人食而不知檢，塗有餓莩而不知發；人死，則曰：『非我也，歲也。 
』是何異於刺人而殺之，曰：『非我也，兵也。 
』王無罪歲，斯天下之民至焉。 
梁惠王曰：寡人願安承教。 
孟子對曰：殺人以梃與刃，有以異乎？ 
曰：無以異也。 
以刃與政，有以異乎？ 梁惠王上
曰：無以異也。 
曰：庖有肥肉，廐有肥馬，民有飢色，野有餓莩，此率獸而食人也。 梁惠王上
獸相食，且人惡之。 梁惠王上
為民父母，行政不免於率獸而食人。 梁惠王上
惡在其為民父母也？仲尼曰：『始作俑者，其無後乎！ 梁惠王上
』為其象人而用之也。 梁惠王上
如之何其使斯民飢而死也？ 梁惠王上
梁惠王曰：晉國，天下莫強焉，叟之所知也。 
及寡人之身，東敗於齊，長子死焉；西喪地於秦七百里；南辱於楚。 
寡人恥之，願比死者一洒之，如之何則可？ 
孟子對曰：地方百里而可以王。 梁惠王上
王如施仁政於民，省刑罰，薄稅斂，深耕易耨。 梁惠王上
壯者以暇日修其孝悌忠信，入以事其父兄，出以事其長上，可使制梃以撻秦楚之堅甲利兵矣。 梁惠王上
彼奪其民時，使不得耕耨以養其父母，父母凍餓，兄弟妻子離散。 梁惠王上
彼陷溺其民，王往而征之，夫誰與王敵？故曰：『仁者無敵。 梁惠王上
』王請勿疑！ 梁惠王上
孟子見梁襄王。 
出，語人曰：望之不似人君，就之而不見所畏焉。 
卒然問曰：『天下惡乎定？』吾對曰：『定于一。 
』 
『孰能一之？』對曰：『不嗜殺人者能一之。 
』 
『孰能與之？』對曰：『天下莫不與也。 
王知夫苗乎？七八月之間旱，則苗槁矣。 
天油然作雲，沛然下雨，則苗浡然興之矣。 
其如是，孰能禦之？今夫天下之人牧，未有不嗜殺人者也，如有不嗜殺人者，則天下之民皆引領而望之矣。 
誠如是也，民歸之，由水之就下，沛然誰能禦之？』 
齊宣王問曰：齊桓、晉文之事可得聞乎？ 
孟子對曰：仲尼之徒無道桓、文之事者，是以後世無傳焉。 
臣未之聞也。 
無以，則王乎？ 
曰：德何如，則可以王矣？ 
曰：保民而王，莫之能禦也。 
曰：若寡人者，可以保民乎哉？ 
曰：可。 
曰：何由知吾可也？ 
曰：臣聞之胡齕曰，王坐於堂上，有牽牛而過堂下者，王見之，曰：『牛何之？』對曰：『將以釁鐘。 
』王曰：『舍之！ 
吾不忍其觳觫，若無罪而就死地。 
』對曰：『然則廢釁鐘與？』曰：『何可廢也？以羊易之！ 
』不識有諸？ 
曰：有之。 
曰：是心足以王矣。 
百姓皆以王為愛也，臣固知王之不忍也。 
王曰：然。 
誠有百姓者。 
齊國雖褊小，吾何愛一牛？即不忍其觳觫，若無罪而就死地，故以羊易之也。 
曰：王無異於百姓之以王為愛也。 
以小易大，彼惡知之？王若隱其無罪而就死地，則牛羊何擇焉？ 
王笑曰：是誠何心哉？我非愛其財。 
而易之以羊也，宜乎百姓之謂我愛也。 
曰：無傷也，是乃仁術也，見牛未見羊也。 
君子之於禽獸也，見其生，不忍見其死；聞其聲，不忍食其肉。 
是以君子遠庖廚也。 
王說曰：《詩》云：『他人有心，予忖度之。 
』夫子之謂也。 
夫我乃行之，反而求之，不得吾心。 
夫子言之，於我心有戚戚焉。 
此心之所以合於王者，何也？ 
曰：有復於王者曰：『吾力足以舉百鈞』，而不足以舉一羽；『明足以察秋毫之末』，而不見輿薪，則王許之乎？ 
曰：否。 
今恩足以及禽獸，而功不至於百姓者，獨何與？然則一羽之不舉，為不用力焉；輿薪之不見，為不用明焉，百姓之不見保，為不用恩焉。 
故王之不王，不為也，非不能也。 
曰：不為者與不能者之形何以異？ 
曰：挾太山以超北海，語人曰『我不能』，是誠不能也。 
為長者折枝，語人曰『我不能』，是不為也，非不能也。 
故王之不王，非挾太山以超北海之類也；王之不王，是折枝之類也。 
老吾老，以及人之老；幼吾幼，以及人之幼。 
天下可運於掌。 
《詩》云：『刑于寡妻，至于兄弟，以御于家邦。 
』言舉斯心加諸彼而已。 
故推恩足以保四海，不推恩無以保妻子。 
古之人所以大過人者無他焉，善推其所為而已矣。 
今恩足以及禽獸，而功不至於百姓者，獨何與？權，然後知輕重；度，然後知長短。 
物皆然，心為甚。 
王請度之！ 
抑王興甲兵，危士臣，構怨於諸侯，然後快於心與？ 
王曰：否。 
吾何快於是？將以求吾所大欲也。 
曰：王之所大欲可得聞與？王笑而不言。 
曰：為肥甘不足於口與？輕煖不足於體與？抑為采色不足視於目與？聲音不足聽於耳與？便嬖不足使令於前與？王之諸臣皆足以供之，而王豈為是哉？ 
曰：否。 
吾不為是也。 
曰：然則王之所大欲可知已。 
欲辟土地，朝秦楚，莅中國而撫四夷也。 
以若所為求若所欲，猶緣木而求魚也。 
王曰：若是其甚與？ 
曰：殆有甚焉。 
緣木求魚，雖不得魚，無後災。 
以若所為，求若所欲，盡心力而為之，後必有災。 
莊暴見孟子，曰：暴見於王，王語暴以好樂，暴未有以對也。 梁惠王下
曰：好樂何如？ 梁惠王下
孟子曰：王之好樂甚，則齊國其庶幾乎！ 
他日，見於王曰：王嘗語莊子以好樂，有諸？王變乎色，曰：寡人非能好先王之樂也，直好世俗之樂耳。 
曰：王之好樂甚，則齊其庶幾乎！ 
今之樂猶古之樂也。 
曰：可得聞與？ 
曰：獨樂樂，與人樂樂，孰樂？曰：不若與人。 
曰：與少樂樂，與眾樂樂，孰樂？曰：不若與眾。 
臣請為王言樂：今王鼓樂於此，百姓聞王鐘鼓之聲，管籥之音，舉疾首蹙頞而相告曰：『吾王之好鼓樂，夫何使我至於此極也？父子不相見，兄弟妻子離散。 
』今王田獵於此，百姓聞王車馬之音，見羽旄之美，舉疾首蹙頞而相告曰：『吾王之好田獵，夫何使我至於此極也？父子不相見，兄弟妻子離散。 
』此無他，不與民同樂也。 
今王鼓樂於此，百姓聞王鐘鼓之聲，管籥之音，舉欣欣然有喜色而相告曰：『吾王庶幾無疾病與？何以能鼓樂也？』今王田獵於此，百姓聞王車馬之音，見羽旄之美，舉欣欣然有喜色而相告曰『吾王庶幾無疾病與？何以能田獵也？』此無他，與民同樂也。 
今王與百姓同樂，則王矣。 
齊宣王問曰：文王之囿方七十里，有諸？ 
孟子對曰：於傳有之。 
曰：若是其大乎？ 
曰：民猶以為小也。 
曰：寡人之囿方四十里，民猶以為大，何也？ 
曰：文王之囿方七十里，芻蕘者往焉，雉兔者往焉，與民同之。 梁惠王下
民以為小，不亦宜乎？臣始至於境，問國之大禁，然後敢入。 梁惠王下
臣聞郊關之內有囿方四十里，殺其麋鹿者如殺人之罪。 梁惠王下
則是方四十里，為阱於國中。 梁惠王下
民以為大，不亦宜乎？ 梁惠王下
齊宣王問曰：交鄰國有道乎？ 
孟子對曰：有。 
惟仁者為能以大事小，是故湯事葛，文王事昆夷；惟智者為能以小事大，故大王事獯鬻，句踐事吳。 
以大事小者，樂天者也；以小事大者，畏天者也。 
樂天者保天下，畏天者保其國。 
《詩》云：『畏天之威，于時保之。 
』 
王曰：大哉言矣！ 梁惠王下
寡人有疾，寡人好勇。 梁惠王下
對曰：王請無好小勇。 
夫撫劍疾視曰，『彼惡敢當我哉』！ 
此匹夫之勇，敵一人者也。 
王請大之！ 
《詩》云：『王赫斯怒，爰整其旅，以遏徂莒，以篤周祜，以對于天下。 
』此文王之勇也。 
文王一怒而安天下之民。 
《書》曰：『天降下民，作之君，作之師。 
惟曰其助上帝，寵之四方。 
有罪無罪，惟我在，天下曷敢有越厥志？』一人衡行於天下，武王恥之。 
此武王之勇也。 
而武王亦一怒而安天下之民。 
今王亦一怒而安天下之民，民惟恐王之不好勇也。 
齊宣王見孟子於雪宮。 梁惠王下
王曰：賢者亦有此樂乎？ 梁惠王下
孟子對曰：有。 
人不得，則非其上矣。 
不得而非其上者，非也；為民上而不與民同樂者，亦非也。 
樂民之樂者，民亦樂其樂；憂民之憂者，民亦憂其憂。 
樂以天下，憂以天下，然而不王者，未之有也。 
昔者齊景公問於晏子曰：『吾欲觀於轉附、朝儛，遵海而南，放于琅邪。 
吾何脩而可以比於先王觀也？』晏子對曰：『善哉問也！ 
天子適諸侯曰巡狩，巡狩者巡所守也；諸侯朝於天子曰述職，述職者述所職也。 
無非事者。 
春省耕而補不足，秋省斂而助不給。 
夏諺曰：吾王不遊，吾何以休？吾王不豫，吾何以助？一遊一豫，為諸侯度。 
今也不然：師行而糧食，飢者弗食，勞者弗息。 
睊睊胥讒，民乃作慝。 
方命虐民，飲食若流。 
流連荒亡，為諸侯憂。 
從流下而忘反謂之流，從流上而忘反謂之連，從獸無厭謂之荒，樂酒無厭謂之亡。 
先王無流連之樂，荒亡之行。 
惟君所行也。 
』景公說，大戒於國，出舍於郊。 
於是始興發補不足。 
召大師曰：『為我作君臣相說之樂！ 
』蓋徵招角招是也。 
其詩曰：『畜君何尤？』畜君者，好君也。 
齊宣王問曰：人皆謂我毀明堂。 
毀諸？已乎？ 
孟子對曰：夫明堂者，王者之堂也。 
王欲行王政，則勿毀之矣。 
王曰：王政可得聞與？ 
對曰：昔者文王之治岐也，耕者九一，仕者世祿，關市譏而不征，澤梁無禁，罪人不孥。 
老而無妻曰鰥。 
老而無夫曰寡。 
老而無子曰獨。 
幼而無父曰孤。 
此四者，天下之窮民而無告者。 
文王發政施仁，必先斯四者。 
《詩》云：『哿矣富人，哀此煢獨。 
』 
王曰：善哉言乎！ 
曰：王如善之，則何為不行？ 
王曰：寡人有疾，寡人好貨。 梁惠王下
對曰：昔者公劉好貨，《詩》云：『乃積乃倉，乃裹餱糧，于橐于囊。 
思戢用光。 
弓矢斯張，干戈戚揚，爰方啟行。 
』故居者有積倉，行者有裹糧也，然後可以爰方啟行。 
王如好貨，與百姓同之，於王何有？ 
王曰：寡人有疾，寡人好色。 
對曰：昔者大王好色，愛厥妃。 
《詩》云：『古公亶甫，來朝走馬，率西水滸，至于岐下。 
爰及姜女，聿來胥宇。 
』當是時也，內無怨女，外無曠夫。 
王如好色，與百姓同之，於王何有？ 
孟子謂齊宣王曰：王之臣有託其妻子於其友，而之楚遊者。 
比其反也，則凍餒其妻子，則如之何？ 
王曰：棄之。 梁惠王下
曰：士師不能治士，則如之何？ 
王曰：已之。 
曰：四境之內不治，則如之何？ 梁惠王下
王顧左右而言他。 
孟子見齊宣王曰：所謂故國者，非謂有喬木之謂也，有世臣之謂也。 
王無親臣矣，昔者所進，今日不知其亡也。 
王曰：吾何以識其不才而舍之？ 梁惠王下
曰：國君進賢，如不得已，將使卑踰尊，疏踰戚，可不慎與？左右皆曰賢，未可也；諸大夫皆曰賢，未可也；國人皆曰賢，然後察之；見賢焉，然後用之。 梁惠王下
左右皆曰不可，勿聽；諸大夫皆曰不可，勿聽；國人皆曰不可，然後察之；見不可焉，然後去之。 梁惠王下
左右皆曰可殺，勿聽；諸大夫皆曰可殺，勿聽；國人皆曰可殺，然後察之；見可殺焉，然後殺之。 梁惠王下
故曰，國人殺之也。 梁惠王下
如此，然後可以為民父母。 梁惠王下
齊宣王問曰：湯放桀，武王伐紂，有諸？ 梁惠王下
孟子對曰：於傳有之。 
曰：臣弒其君可乎？ 
曰：賊仁者謂之賊，賊義者謂之殘，殘賊之人謂之一夫。 梁惠王下
聞誅一夫紂矣，未聞弒君也。 梁惠王下
孟子見齊宣王曰：為巨室，則必使工師求大木。 梁惠王下
工師得大木。 梁惠王下
則王喜，以為能勝其任也。 梁惠王下
匠人斵而小之，則王怒，以為不勝其任矣。 梁惠王下
夫人幼而學之，壯而欲行之。 梁惠王下
王曰『姑舍女所學而從我』，則何如？今有璞玉於此，雖萬鎰，必使玉人彫琢之。 梁惠王下
至於治國家，則曰『姑舍女所學而從我』，則何以異於教玉人彫琢玉哉？ 梁惠王下
齊人伐燕，勝之。 梁惠王下
宣王問曰：或謂寡人勿取，或謂寡人取之。 梁惠王下
以萬乘之國伐萬乘之國，五旬而舉之，人力不至於此。 梁惠王下
不取，必有天殃。 梁惠王下
取之，何如？ 梁惠王下
孟子對曰：取之而燕民悅，則取之。 
古之人有行之者，武王是也。 
取之而燕民不悅，則勿取。 
古之人有行之者，文王是也。 
以萬乘之國伐萬乘之國，簞食壺漿，以迎王師。 
豈有他哉？避水火也。 
如水益深，如火益熱，亦運而已矣。 
齊人伐燕，取之。 
諸侯將謀救燕。 
宣王曰：諸侯多謀伐寡人者，何以待之？ 
孟子對曰：臣聞七十里為政於天下者，湯是也。 梁惠王下
未聞以千里畏人者也。 梁惠王下
《書》曰：『湯一征，自葛始。 梁惠王下
』天下信之。 梁惠王下
『東面而征，西夷怨；南面而征，北狄怨。 梁惠王下
曰，奚為後我？』民望之，若大旱之望雲霓也。 梁惠王下
歸市者不止，耕者不變。 梁惠王下
誅其君而弔其民，若時雨降，民大悅。 梁惠王下
《書》曰：『徯我后，后來其蘇。 梁惠王下
』 梁惠王下
今燕虐其民，王往而征之。 
民以為將拯己於水火之中也，簞食壺漿，以迎王師。 
若殺其父兄，係累其子弟，毀其宗廟，遷其重器，如之何其可也？天下固畏齊之彊也。 
今又倍地而不行仁政，是動天下之兵也。 
王速出令，反其旄倪，止其重器，謀於燕眾，置君而後去之，則猶可及止也。 
公孫丑問曰：夫子當路於齊，管仲、晏子之功，可復許乎？ 公孫丑上
孟子曰：子誠齊人也，知管仲、晏子而已矣。 
或問乎曾西曰；『吾子與子路孰賢？』曾西蹴然曰：『吾先子之所畏也。 
』曰：『然則吾子與管仲孰賢？』曾西艴然不悅，曰：『爾何曾比予於管仲？管仲得君，如彼其專也；行乎國政，如彼其久也；功烈，如彼其卑也。 
爾何曾比予於是？』曰：管仲，曾西之所不為也，而子為我願之乎？ 
曰：管仲以其君霸，晏子以其君顯。 
管仲、晏子猶不足為與？ 
曰：以齊王，由反手也。 
曰：若是，則弟子之惑滋甚。 
且以文王之德，百年而後崩，猶未洽於天下；武王、周公繼之，然後大行。 
今言王若易然，則文王不足法與？ 
曰：文王何可當也？由湯至於武丁，賢聖之君六七作。 
天下歸殷久矣，久則難變也。 
武丁朝諸侯有天下，猶運之掌也。 
紂之去武丁未久也，其故家遺俗，流風善政，猶有存者；又有微子、微仲、王子比干、箕子、膠鬲皆賢人也，相與輔相之，故久而後失之也。 
尺地莫非其有也，一民莫非其臣也，然而文王猶方百里起，是以難也。 
齊人有言曰：『雖有智慧，不如乘勢；雖有鎡基，不如待時。 
』 
今時則易然也。 
夏后、殷、周之盛，地未有過千里者也，而齊有其地矣；雞鳴狗吠相聞，而達乎四境，而齊有其民矣。 
地不改辟矣，民不改聚矣，行仁政而王，莫之能禦也。 
且王者之不作，未有疏於此時者也；民之憔悴於虐政，未有甚於此時者也。 
飢者易為食，渴者易為飲。 
孔子曰：『德之流行，速於置郵而傳命。 
』當今之時，萬乘之國行仁政，民之悅之，猶解倒懸也。 
故事半古之人，功必倍之，惟此時為然。 
公孫丑問曰：夫子加齊之卿相，得行道焉，雖由此霸王不異矣。 
如此，則動心否乎？ 
孟子曰：否。 
我四十不動心。 
曰：若是，則夫子過孟賁遠矣。 
曰：是不難，告子先我不動心。 
曰：不動心有道乎？ 
曰：有。 
北宮黝之養勇也，不膚撓，不目逃，思以一豪挫於人，若撻之於市朝。 
不受於褐寬博，亦不受於萬乘之君。 
視刺萬乘之君，若刺褐夫。 
無嚴諸侯。 
惡聲至，必反之。 
孟施舍之所養勇也，曰：『視不勝猶勝也。 
量敵而後進，慮勝而後會，是畏三軍者也。 
舍豈能為必勝哉？能無懼而已矣。 
』孟施舍似曾子，北宮黝似子夏。 
夫二子之勇，未知其孰賢，然而孟施舍守約也。 
昔者曾子謂子襄曰：『子好勇乎？吾嘗聞大勇於夫子矣：自反而不縮，雖褐寬博，吾不惴焉；自反而縮，雖千萬人，吾往矣。 
』孟施舍之守氣，又不如曾子之守約也。 
曰：敢問夫子之不動心，與告子之不動心，可得聞與？ 
告子曰：『不得於言，勿求於心；不得於心，勿求於氣。 
』不得於心，勿求於氣，可；不得於言，勿求於心，不可。 
夫志，氣之帥也；氣，體之充也。 
夫志至焉，氣次焉。 
故曰：『持其志，無暴其氣。 
』 
既曰『志至焉，氣次焉』，又曰『持其志無暴其氣』者，何也？ 
曰：志壹則動氣，氣壹則動志也。 
今夫蹶者趨者，是氣也，而反動其心。 
敢問夫子惡乎長？ 
曰：我知言，我善養吾浩然之氣。 
敢問何謂浩然之氣？ 
曰：難言也。 
其為氣也，至大至剛，以直養而無害，則塞于天地之閒。 
其為氣也，配義與道；無是，餒也。 
是集義所生者，非義襲而取之也。 
行有不慊於心，則餒矣。 
我故曰，告子未嘗知義，以其外之也。 
必有事焉而勿正，心勿忘，勿助長也。 
無若宋人然：宋人有閔其苗之不長而揠之者，芒芒然歸。 
謂其人曰：『今日病矣，予助苗長矣。 
』其子趨而往視之，苗則槁矣。 
天下之不助苗長者寡矣。 
以為無益而舍之者，不耘苗者也；助之長者，揠苗者也。 
非徒無益，而又害之。 
何謂知言？ 
曰：詖辭知其所蔽，淫辭知其所陷，邪辭知其所離，遁辭知其所窮。 
生於其心，害於其政；發於其政，害於其事。 
聖人復起，必從吾言矣。 
宰我、子貢善為說辭，冉牛、閔子、顏淵善言德行。 
孔子兼之，曰：『我於辭命則不能也。 
』然則夫子既聖矣乎？ 
曰：惡！ 
是何言也？昔者子貢、問於孔子曰：『夫子聖矣乎？』孔子曰：『聖則吾不能，我學不厭而教不倦也。 
』子貢曰：『學不厭，智也；教不倦，仁也。 
仁且智，夫子既聖矣！ 
』夫聖，孔子不居，是何言也？ 
昔者竊聞之：子夏、子游、子張皆有聖人之一體，冉牛、閔子、顏淵則具體而微。 
敢問所安。 
曰：姑舍是。 
曰：伯夷、伊尹何如？ 
曰：不同道。 
非其君不事，非其民不使；治則進，亂則退，伯夷也。 
何事非君，何使非民；治亦進，亂亦進，伊尹也。 
可以仕則仕，可以止則止，可以久則久，可以速則速，孔子也。 
皆古聖人也，吾未能有行焉；乃所願，則學孔子也。 
伯夷、伊尹於孔子，若是班乎？ 
曰：否。 
自有生民以來，未有孔子也。 
曰：然則有同與？ 
曰：有。 
得百里之地而君之，皆能以朝諸侯有天下。 
行一不義、殺一不辜而得天下，皆不為也。 
是則同。 
曰：敢問其所以異？ 
曰：宰我、子貢、有若智足以知聖人。 公孫丑上
汙，不至阿其所好。 公孫丑上
宰我曰：『以予觀於夫子，賢於堯舜遠矣。 公孫丑上
』子貢曰：『見其禮而知其政，聞其樂而知其德。 公孫丑上
由百世之後，等百世之王，莫之能違也。 公孫丑上
自生民以來，未有夫子也。 公孫丑上
』有若曰：『豈惟民哉？麒麟之於走獸，鳳凰之於飛鳥，太山之於丘垤，河海之於行潦，類也。 公孫丑上
聖人之於民，亦類也。 公孫丑上
出於其類，拔乎其萃，自生民以來，未有盛於孔子也。 公孫丑上
』 公孫丑上
孟子曰：以力假仁者霸，霸必有大國，以德行仁者王，王不待大。 公孫丑上
湯以七十里，文王以百里。 公孫丑上
以力服人者，非心服也，力不贍也；以德服人者，中心悅而誠服也，如七十子之服孔子也。 公孫丑上
《詩》云：『自西自東，自南自北，無思不服。 公孫丑上
』此之謂也。 公孫丑上
孟子曰：仁則榮，不仁則辱。 公孫丑上
今惡辱而居不仁，是猶惡溼而居下也。 公孫丑上
如惡之，莫如貴德而尊士，賢者在位，能者在職。 公孫丑上
國家閒暇，及是時明其政刑。 公孫丑上
雖大國，必畏之矣。 公孫丑上
《詩》云：『迨天之未陰雨，徹彼桑土，綢繆牖戶。 公孫丑上
今此下民，或敢侮予？』孔子曰：『為此詩者，其知道乎！ 公孫丑上
能治其國家，誰敢侮之？』今國家閒暇，及是時般樂怠敖，是自求禍也。 公孫丑上
禍褔無不自己求之者。 公孫丑上
《詩》云：『永言配命，自求多褔。 公孫丑上
』《太甲》曰：『天作孽，猶可違；自作孽，不可活。 公孫丑上
』此之謂也。 公孫丑上
孟子曰：尊賢使能，俊傑在位，則天下之士皆悅而願立於其朝矣。 公孫丑上
市廛而不征，法而不廛，則天下之商皆悅而願藏於其市矣。 公孫丑上
關譏而不征，則天下之旅皆悅而願出於其路矣。 公孫丑上
耕者助而不稅，則天下之農皆悅而願耕於其野矣。 公孫丑上
廛無夫里之布，則天下之民皆悅而願為之氓矣。 公孫丑上
信能行此五者，則鄰國之民仰之若父母矣。 公孫丑上
率其子弟，攻其父母，自生民以來，未有能濟者也。 公孫丑上
如此，則無敵於天下。 公孫丑上
無敵於天下者，天吏也。 公孫丑上
然而不王者，未之有也。 公孫丑上
孟子曰：天時不如地利，地利不如人和。 公孫丑下
三里之城，七里之郭，環而攻之而不勝。 公孫丑下
夫環而攻之，必有得天時者矣；然而不勝者，是天時不如地利也。 公孫丑下
城非不高也，池非不深也，兵革非不堅利也，米粟非不多也；委而去之，是地利不如人和也。 公孫丑下
故曰：域民不以封疆之界，固國不以山谿之險，威天下不以兵革之利。 公孫丑下
得道者多助，失道者寡助。 公孫丑下
寡助之至，親戚畔之；多助之至，天下順之。 公孫丑下
以天下之所順，攻親戚之所畔；故君子有不戰，戰必勝矣。 公孫丑下
孟子將朝王，王使人來曰：寡人如就見者也，有寒疾，不可以風。 
朝將視朝，不識可使寡人得見乎？對曰：不幸而有疾，不能造朝。 
明日，出吊於東郭氏，公孫丑曰：昔者辭以病，今日吊，或者不可乎！ 
曰：昔者疾，今日愈，如之何不吊？ 
王使人問疾，醫來。 
孟仲子對曰：昔者有王命，有采薪之憂，不能造朝。 
今病小愈，趨造於朝，我不識能至否乎？使數人要於路，曰：請必無歸，而造於朝！ 
不得已而之景丑氏宿焉。 
景子曰：內則父子，外則君臣，人之大倫也。 
父子主恩，君臣主敬。 
丑見王之敬子也，未見所以敬王也。 
曰：惡！ 
是何言也！ 
齊人無以仁義與王言者，豈以仁義為不美也？其心曰『是何足與言仁義也』云爾，則不敬莫大乎是。 
我非堯舜之道，不敢以陳於王前，故齊人莫如我敬王也。 
景子曰：否，非此之謂也。 
禮曰：『父召，無諾；君命召，不俟駕。 
』固將朝也，聞王命而遂不果，宜與夫禮若不相似然。 
曰：豈謂是與？曾子曰：『晉楚之富，不可及也。 公孫丑下
彼以其富，我以吾仁；彼以其爵，我以吾義，吾何慊乎哉？』夫豈不義而曾子言之？是或一道也。 公孫丑下
天下有達尊三：爵一，齒一，德一。 公孫丑下
朝廷莫如爵，鄉黨莫如齒，輔世長民莫如德。 公孫丑下
惡得有其一，以慢其二哉？故將大有為之君，必有所不召之臣。 公孫丑下
欲有謀焉，則就之。 公孫丑下
其尊德樂道，不如是不足與有為也。 公孫丑下
故湯之於伊尹，學焉而後臣之，故不勞而王；桓公之於管仲，學焉而後臣之，故不勞而霸。 公孫丑下
今天下地醜德齊，莫能相尚。 公孫丑下
無他，好臣其所教，而不好臣其所受教。 公孫丑下
湯之於伊尹，桓公之於管仲，則不敢召。 公孫丑下
管仲且猶不可召，而況不為管仲者乎？ 公孫丑下
陳臻問曰：前日於齊，王餽兼金一百而不受；於宋，餽七十鎰而受；於薛，餽五十鎰而受。 公孫丑下
前日之不受是，則今日之受非也；今日之受是，則前日之不受非也。 公孫丑下
夫子必居一於此矣。 公孫丑下
孟子曰：皆是也。 
當在宋也，予將有遠行。 
行者必以贐，辭曰：『餽贐。 
』予何為不受？當在薛也，予有戒心。 
辭曰：『聞戒。 
』故為兵餽之，予何為不受？若於齊，則未有處也。 
無處而餽之，是貨之也。 
焉有君子而可以貨取乎？ 
孟子之平陸。 
謂其大夫曰：子之持戟之士，一日而三失伍，則去之否乎？ 
曰：不待三。 
然則子之失伍也亦多矣。 
凶年饑歲，子之民，老羸轉於溝壑，壯者散而之四方者，幾千人矣。 
曰：此非距心之所得為也。 
曰：今有受人之牛羊而為之牧之者，則必為之求牧與芻矣。 公孫丑下
求牧與芻而不得，則反諸其人乎？抑亦立而視其死與？ 公孫丑下
曰：此則距心之罪也。 
他日，見於王曰：王之為都者，臣知五人焉。 
知其罪者，惟孔距心。 
為王誦之。 
王曰：此則寡人之罪也。 
孟子謂蚔鼃曰：子之辭靈丘而請士師，似也，為其可以言也。 
今既數月矣，未可以言與？ 
蚔鼃諫於王而不用，致為臣而去。 
齊人曰：所以為蚔鼃，則善矣；所以自為，則吾不知也。 
公都子以告。 公孫丑下
曰：吾聞之也：有官守者，不得其職則去；有言責者，不得其言則去。 公孫丑下
我無官守，我無言責也，則吾進退，豈不綽綽然有餘裕哉？ 公孫丑下
孟子為卿於齊，出吊於滕，王使蓋大夫王驩為輔行。 
王驩朝暮見，反齊滕之路，未嘗與之言行事也。 
公孫丑曰：齊卿之位，不為小矣；齊滕之路，不為近矣。 公孫丑下
反之而未嘗與言行事，何也？ 公孫丑下
曰：夫既或治之，予何言哉？ 
孟子自齊葬於魯，反於齊，止於嬴。 
充虞請曰：前日不知虞之不肖，使虞敦匠事。 公孫丑下
嚴，虞不敢請。 公孫丑下
今願竊有請也，木若以美然。 公孫丑下
曰：古者棺槨無度，中古棺七寸，槨稱之。 
自天子達於庶人。 
非直為觀美也，然後盡於人心。 
不得，不可以為悅；無財，不可以為悅。 
得之為有財，古之人皆用之，吾何為獨不然？且比化者，無使土親膚，於人心獨無恔乎？吾聞之君子：不以天下儉其親。 
沈同以其私問曰：燕可伐與？ 
孟子曰：可。 
子噲不得與人燕，子之不得受燕於子噲。 
有仕於此，而子悅之，不告於王而私與之吾子之祿爵；夫士也，亦無王命而私受之於子，則可乎？何以異於是？ 
齊人伐燕。 
或問曰：勸齊伐燕，有諸？ 
曰：未也。 
沈同問『燕可伐與』？吾應之曰『可』，彼然而伐之也。 
彼如曰『孰可以伐之』？則將應之曰：『為天吏，則可以伐之。 
』今有殺人者，或問之曰『人可殺與』？則將應之曰『可』。 
彼如曰『孰可以殺之』？則將應之曰：『為士師，則可以殺之。 
』今以燕伐燕，何為勸之哉？ 
燕人畔。 
王曰：吾甚慚於孟子。 
陳賈曰：王無患焉。 
王自以為與周公，孰仁且智？ 
王曰：惡！ 
是何言也？ 
曰：周公使管叔監殷，管叔以殷畔。 
知而使之，是不仁也；不知而使之，是不智也。 
仁智，周公未之盡也，而況於王乎？賈請見而解之。 
見孟子，問曰：周公何人也？ 公孫丑下
曰：古聖人也。 
曰：使管叔監殷，管叔以殷畔也，有諸？ 
曰：然。 公孫丑下
曰：周公知其將畔而使之與？ 
曰：不知也。 
然則聖人且有過與？ 公孫丑下
曰：周公，弟也；管叔，兄也。 
周公之過，不亦宜乎？且古之君子，過則改之；今之君子，過則順之。 
古之君子，其過也，如日月之食，民皆見之；及其更也，民皆仰之。 
今之君子，豈徒順之，又從為之辭。 
孟子致為臣而歸。 公孫丑下
王就見孟子，曰：前日願見而不可得，得侍，同朝甚喜。 公孫丑下
今又棄寡人而歸，不識可以繼此而得見乎？對曰：不敢請耳，固所願也。 公孫丑下
他日，王謂時子曰：我欲中國而授孟子室，養弟子以萬鍾，使諸大夫國人皆有所矜式。 
子盍為我言之？ 
時子因陳子而以告孟子，陳子以時子之言告孟子。 公孫丑下
孟子曰：然。 公孫丑下
夫時子惡知其不可也？如使予欲富，辭十萬而受萬，是為欲富乎？季孫曰：『異哉子叔疑！ 公孫丑下
使己為政，不用，則亦已矣，又使其子弟為卿。 公孫丑下
人亦孰不欲富貴？而獨於富貴之中，有私龍斷焉。 公孫丑下
』古之為市也，以其所有易其所無者，有司者治之耳。 公孫丑下
有賤丈夫焉，必求龍斷而登之，以左右望而罔市利。 公孫丑下
人皆以為賤，故從而征之。 公孫丑下
征商，自此賤丈夫始矣。 公孫丑下
孟子去齊，宿於晝。 
滕文公為世子，將之楚，過宋而見孟子。 滕文公上
孟子道性善，言必稱堯舜。 滕文公上
世子自楚反，復見孟子。 
孟子曰：世子疑吾言乎？夫道一而已矣。 
成覸謂齊景公曰：『彼丈夫也，我丈夫也，吾何畏彼哉？』顏淵曰：『舜何人也？予何人也？有為者亦若是。 
』公明儀曰：『文王我師也，周公豈欺我哉？』今滕，絕長補短，將五十里也，猶可以為善國。 
《書》曰：『若藥不瞑眩，厥疾不瘳。 
』 
滕定公薨。 
世子謂然友曰：昔者孟子嘗與我言於宋，於心終不忘。 
今也不幸至於大故，吾欲使子問於孟子，然後行事。 
然友之鄒問於孟子。 
孟子曰：不亦善乎！ 
親喪固所自盡也。 
曾子曰：『生事之以禮；死葬之以禮，祭之以禮，可謂孝矣。 
』諸侯之禮，吾未之學也；雖然，吾嘗聞之矣。 
三年之喪，齊疏之服，飦粥之食，自天子達於庶人，三代共之。 
然友反命，定為三年之喪。 
父兄百官皆不欲，曰：吾宗國魯先君莫之行，吾先君亦莫之行也，至於子之身而反之，不可。 
且志曰：『喪祭從先祖。 
』曰：吾有所受之也。 
謂然友曰：吾他日未嘗學問，好馳馬試劍。 
今也父兄百官不我足也，恐其不能盡於大事，子為我問孟子。 
然友復之鄒問孟子。 
孟子曰：然。 
不可以他求者也。 
孔子曰：『君薨，聽於冢宰。 
歠粥，面深墨。 
即位而哭，百官有司，莫敢不哀，先之也。 
』上有好者，下必有甚焉者矣。 
『君子之德，風也；小人之德，草也。 
草尚之風必偃。 
』是在世子。 
然友反命。 滕文公上
世子曰：然。 滕文公上
是誠在我。 滕文公上
五月居廬，未有命戒。 滕文公上
百官族人可謂曰知。 滕文公上
及至葬，四方來觀之，顏色之戚，哭泣之哀，弔者大悅。 滕文公上
滕文公問為國。 
孟子曰：民事不可緩也。 
《詩》云：『晝爾于茅，宵爾索綯；亟其乘屋，其始播百穀。 
』民之為道也，有恆產者有恆心，無恆產者無恆心。 
苟無恆心，放辟邪侈，無不為已。 
及陷乎罪，然後從而刑之，是罔民也。 
焉有仁人在位，罔民而可為也？是故賢君必恭儉禮下，取於民有制。 
陽虎曰：『為富不仁矣，為仁不富矣。 
』 
夏后氏五十而貢，殷人七十而助，周人百畝而徹，其實皆什一也。 
徹者，徹也；助者，藉也。 
龍子曰：『治地莫善於助，莫不善於貢。 
貢者校數歲之中以為常。 
樂歲，粒米狼戾，多取之而不為虐，則寡取之；凶年，糞其田而不足，則必取盈焉。 
為民父母，使民盻盻然，將終歲勤動，不得以養其父母，又稱貸而益之。 
使老稚轉乎溝壑，惡在其為民父母也？』夫世祿，滕固行之矣。 
《詩》云：『雨我公田，遂及我私。 
』惟助為有公田。 
由此觀之，雖周亦助也。 
設為庠序學校以教之：庠者，養也；校者，教也；序者，射也。 滕文公上
夏曰校，殷曰序，周曰庠，學則三代共之，皆所以明人倫也。 滕文公上
人倫明於上，小民親於下。 滕文公上
有王者起，必來取法，是為王者師也。 滕文公上
《詩》云『周雖舊邦，其命惟新』，文王之謂也。 滕文公上
子力行之，亦以新子之國。 滕文公上
使畢戰問井地。 
孟子曰：子之君將行仁政，選擇而使子，子必勉之！ 
夫仁政，必自經界始。 
經界不正，井地不鈞，穀祿不平。 
是故暴君汙吏必慢其經界。 
經界既正，分田制祿可坐而定也。 
夫滕壤地褊小，將為君子焉，將為野人焉。 
無君子莫治野人，無野人莫養君子。 
請野九一而助，國中什一使自賦。 
卿以下必有圭田，圭田五十畝。 
餘夫二十五畝。 
死徙無出鄉，鄉田同井。 
出入相友，守望相助，疾病相扶持，則百姓親睦。 
方里而井，井九百畝，其中為公田。 
八家皆私百畝，同養公田。 
公事畢，然後敢治私事，所以別野人也。 
此其大略也。 
若夫潤澤之，則在君與子矣。 
有為神農之言者許行，自楚之滕，踵門而告文公曰：遠方之人聞君行仁政，願受一廛而為氓。 
文公與之處，其徒數十人，皆衣褐，捆屨、織席以為食。 
陳良之徒陳相與其弟辛，負耒耜而自宋之滕，曰：聞君行聖人之政，是亦聖人也，願為聖人氓。 
陳相見許行而大悅，盡棄其學而學焉。 
陳相見孟子，道許行之言曰：滕君，則誠賢君也；雖然，未聞道也。 
賢者與民並耕而食，饔飧而治。 
今也滕有倉廩府庫，則是厲民而以自養也，惡得賢？ 
孟子曰：許子必種粟而後食乎？曰：然。 
許子必織布而後衣乎？曰：否。 
許子衣褐。 
許子冠乎？曰：冠。 
曰：奚冠？曰：冠素。 
曰：自織之與？曰：否。 
以粟易之。 
曰：許子奚為不自織？曰：害於耕。 
曰：許子以釜甑爨，以鐵耕乎？曰：然。 
自為之與？曰：否。 
以粟易之。 
以粟易械器者，不為厲陶冶；陶冶亦以其械器易粟者，豈為厲農夫哉？且許子何不為陶冶。 
舍皆取諸其宮中而用之？何為紛紛然與百工交易？何許子之不憚煩？曰：百工之事，固不可耕且為也。 
然則治天下獨可耕且為與？有大人之事，有小人之事。 
且一人之身，而百工之所為備。 
如必自為而後用之，是率天下而路也。 
故曰：或勞心，或勞力；勞心者治人，勞力者治於人；治於人者食人，治人者食於人：天下之通義也。 
當堯之時，天下猶未平，洪水橫流，氾濫於天下。 
草木暢茂，禽獸繁殖，五穀不登，禽獸偪人。 
獸蹄鳥跡之道，交於中國。 
堯獨憂之，舉舜而敷治焉。 
舜使益掌火，益烈山澤而焚之，禽獸逃匿。 
禹疏九河，瀹濟漯，而注諸海；決汝漢，排淮泗，而注之江，然後中國可得而食也。 
當是時也，禹八年於外，三過其門而不入，雖欲耕，得乎？后稷教民稼穡。 
樹藝五穀，五穀熟而民人育。 
人之有道也，飽食、煖衣、逸居而無教，則近於禽獸。 
聖人有憂之，使契為司徒，教以人倫：父子有親，君臣有義，夫婦有別，長幼有序，朋友有信。 
放勳曰：『勞之來之，匡之直之，輔之翼之，使自得之，又從而振德之。 
』聖人之憂民如此，而暇耕乎？ 
堯以不得舜為己憂，舜以不得禹、皋陶為己憂。 滕文公上
夫以百畝之不易為己憂者，農夫也。 滕文公上
分人以財謂之惠，教人以善謂之忠，為天下得人者謂之仁。 滕文公上
是故以天下與人易，為天下得人難。 滕文公上
孔子曰：『大哉堯之為君！ 滕文公上
惟天為大，惟堯則之，蕩蕩乎民無能名焉！ 滕文公上
君哉舜也！ 滕文公上
巍巍乎有天下而不與焉！ 滕文公上
』堯舜之治天下，豈無所用其心哉？亦不用於耕耳。 滕文公上
吾聞用夏變夷者，未聞變於夷者也。 
陳良，楚產也。 
悅周公、仲尼之道，北學於中國。 
北方之學者，未能或之先也。 
彼所謂豪傑之士也。 
子之兄弟事之數十年，師死而遂倍之。 
昔者孔子沒，三年之外，門人治任將歸，入揖於子貢，相向而哭，皆失聲，然後歸。 
子貢反，築室於場，獨居三年，然後歸。 
他日，子夏、子張、子游以有若似聖人，欲以所事孔子事之，彊曾子。 
曾子曰：『不可。 
江漢以濯之，秋陽以暴之，皜皜乎不可尚已。 
』今也南蠻鴃舌之人，非先王之道，子倍子之師而學之，亦異於曾子矣。 
吾聞出於幽谷遷于喬木者，末聞下喬木而入於幽谷者。 
《魯頌》曰：『戎狄是膺，荊舒是懲。 
』周公方且膺之，子是之學，亦為不善變矣。 
從許子之道，則市賈不貳，國中無偽。 
雖使五尺之童適市，莫之或欺。 
布帛長短同，則賈相若；麻縷絲絮輕重同，則賈相若；五穀多寡同，則賈相若；屨大小同，則賈相若。 
曰：夫物之不齊，物之情也；或相倍蓰，或相什伯，或相千萬。 
子比而同之，是亂天下也。 
巨屨小屨同賈，人豈為之哉？從許子之道，相率而為偽者也，惡能治國家？ 
墨者夷之，因徐辟而求見孟子。 
孟子曰：吾固願見，今吾尚病，病愈，我且往見，夷子不來！ 
陳代曰：不見諸侯，宜若小然；今一見之，大則以王，小則以霸。 滕文公下
且志曰：『枉尺而直尋』，宜若可為也。 滕文公下
孟子曰：昔齊景公田，招虞人以旌，不至，將殺之。 
志士不忘在溝壑，勇士不忘喪其元。 
孔子奚取焉？取非其招不往也，如不待其招而往，何哉？且夫枉尺而直尋者，以利言也。 
如以利，則枉尋直尺而利，亦可為與？昔者趙簡子使王良與嬖奚乘，終日而不獲一禽。 
嬖奚反命曰：『天下之賤工也。 
』或以告王良。 
良曰：『請復之。 
』彊而後可，一朝而獲十禽。 
嬖奚反命曰：『天下之良工也。 
』簡子曰：『我使掌與女乘。 
』謂王良。 
良不可，曰：『吾為之範我馳驅，終日不獲一；為之詭遇，一朝而獲十。 
《詩》云：不失其馳，舍矢如破。 
我不貫與小人乘，請辭。 
』御者且羞與射者比。 
比而得禽獸，雖若丘陵，弗為也。 
如枉道而從彼，何也？且子過矣，枉己者，未有能直人者也。 
景春曰：公孫衍、張儀豈不誠大丈夫哉？一怒而諸侯懼，安居而天下熄。 
孟子曰：是焉得為大丈夫乎？子未學禮乎？丈夫之冠也，父命之；女子之嫁也，母命之，往送之門，戒之曰：『往之女家，必敬必戒，無違夫子！ 滕文公下
』以順為正者，妾婦之道也。 滕文公下
居天下之廣居，立天下之正位，行天下之大道。 滕文公下
得志與民由之，不得志獨行其道。 滕文公下
富貴不能淫，貧賤不能移，威武不能屈。 滕文公下
此之謂大丈夫。 滕文公下
周霄問曰：古之君子仕乎？ 
孟子曰：仕。 
傳曰：『孔子三月無君，則皇皇如也，出疆必載質。 
』公明儀曰：『古之人三月無君則弔。 
』 
三月無君則弔，不以急乎？ 
曰：士之失位也，猶諸侯之失國家也。 
禮曰：『諸侯耕助，以供粢盛；夫人蠶繅，以為衣服。 
犧牲不成，粢盛不潔，衣服不備，不敢以祭。 
惟士無田，則亦不祭。 
』牲殺器皿衣服不備，不敢以祭，則不敢以宴，亦不足弔乎？ 
出疆必載質，何也？ 
曰：士之仕也，猶農夫之耕也，農夫豈為出疆舍其耒耜哉？ 
曰：晉國亦仕國也，未嘗聞仕如此其急。 滕文公下
仕如此其急也，君子之難仕，何也？ 滕文公下
曰：丈夫生而願為之有室，女子生而願為之有家。 
父母之心，人皆有之。 
不待父母之命、媒妁之言，鑽穴隙相窺，踰牆相從，則父母國人皆賤之。 
古之人未嘗不欲仕也，又惡不由其道。 
不由其道而往者，與鑽穴隙之類也。 
彭更問曰：後車數十乘，從者數百人，以傳食於諸侯，不以泰乎？ 
孟子曰：非其道，則一簞食不可受於人；如其道，則舜受堯之天下，不以為泰，子以為泰乎？ 
曰：否。 
士無事而食，不可也。 
曰：子不通功易事，以羡補不足，則農有餘粟，女有餘布；子如通之，則梓匠輪輿皆得食於子。 
於此有人焉，入則孝，出則悌，守先王之道，以待後之學者，而不得食於子。 
子何尊梓匠輪輿而輕為仁義者哉？ 
曰：梓匠輪輿，其志將以求食也；君子之為道也，其志亦將以求食與？ 
曰：子何以其志為哉？其有功於子，可食而食之矣。 
且子食志乎？食功乎？ 
曰：食志。 
曰：有人於此，毀瓦畫墁，其志將以求食也，則子食之乎？ 滕文公下
曰：否。 
曰：然則子非食志也，食功也。 滕文公下
萬章問曰：宋，小國也。 
今將行王政，齊楚惡而伐之，則如之何？ 
孟子曰：湯居亳，與葛為鄰，葛伯放而不祀。 滕文公下
湯使人問之曰：『何為不祀？』曰：『無以供犧牲也。 滕文公下
』湯使遺之牛羊。 滕文公下
葛伯食之，又不以祀。 滕文公下
湯又使人問之曰：『何為不祀？』曰：『無以供粢盛也。 滕文公下
』湯使亳眾往為之耕，老弱饋食。 滕文公下
葛伯率其民，要其有酒食黍稻者奪之，不授者殺之。 滕文公下
有童子以黍肉餉，殺而奪之。 滕文公下
《書》曰：『葛伯仇餉。 滕文公下
』此之謂也。 滕文公下
為其殺是童子而征之，四海之內皆曰：『非富天下也，為匹夫匹婦復讎也。 滕文公下
』『湯始征，自葛載』，十一征而無敵於天下。 滕文公下
東面而征，西夷怨；南面而征，北狄怨，曰：『奚為後我？』民之望之，若大旱之望雨也。 滕文公下
歸市者弗止，芸者不變，誅其君，弔其民，如時雨降。 滕文公下
民大悅。 滕文公下
《書》曰：『徯我后，后來其無罰。 滕文公下
』『有攸不惟臣，東征，綏厥士女，匪厥玄黃，紹我周王見休，惟臣附于大邑周。 滕文公下
』其君子實玄黃于匪以迎其君子，其小人簞食壺漿以迎其小人，救民於水火之中，取其殘而已矣。 滕文公下
《太誓》曰：『我武惟揚，侵于之疆，則取于殘，殺伐用張，于湯有光。 滕文公下
』不行王政云爾，苟行王政，四海之內皆舉首而望之，欲以為君。 滕文公下
齊楚雖大，何畏焉？ 滕文公下
孟子謂戴不勝曰：子欲子之王之善與？我明告子。 滕文公下
有楚大夫於此，欲其子之齊語也，則使齊人傅諸？使楚人傅諸？ 滕文公下
曰：使齊人傅之。 
曰：一齊人傅之，眾楚人咻之，雖日撻而求其齊也，不可得矣；引而置之莊嶽之間數年，雖日撻而求其楚，亦不可得矣。 滕文公下
子謂薛居州，善士也。 滕文公下
使之居於王所。 滕文公下
在於王所者，長幼卑尊，皆薛居州也，王誰與為不善？在王所者，長幼卑尊，皆非薛居州也，王誰與為善？一薛居州，獨如宋王何？ 滕文公下
公孫丑問曰：不見諸侯何義？ 
孟子曰：古者不為臣不見。 
段干木踰垣而辟之，泄柳閉門而不內，是皆已甚。 
迫，斯可以見矣。 
陽貨欲見孔子而惡無禮，大夫有賜於士，不得受於其家，則往拜其門。 
陽貨矙孔子之亡也，而饋孔子蒸豚；孔子亦矙其亡也，而往拜之。 
當是時，陽貨先，豈得不見？曾子曰：『脅肩諂笑，病于夏畦。 
』子路曰：『未同而言，觀其色赧赧然，非由之所知也。 
』由是觀之，則君子之所養可知已矣。 
戴盈之曰：什一，去關市之征，今茲未能。 
請輕之，以待來年，然後已，何如？ 
孟子曰：今有人日攘其鄰之雞者，或告之曰：『是非君子之道。 滕文公下
』曰：『請損之，月攘一雞，以待來年，然後已。 滕文公下
』如知其非義，斯速已矣，何待來年。 滕文公下
公都子曰：外人皆稱夫子好辯，敢問何也？ 
孟子曰：予豈好辯哉？予不得已也。 
天下之生久矣，一治一亂。 
當堯之時，水逆行，氾濫於中國。 
蛇龍居之，民無所定。 
下者為巢，上者為營窟。 
《書》曰：『洚水警余。 
』洚水者，洪水也。 
使禹治之，禹掘地而注之海，驅蛇龍而放之菹。 
水由地中行，江、淮、河、漢是也。 
險阻既遠，鳥獸之害人者消，然後人得平土而居之。 
孟子曰：離婁之明，公輸子之巧，不以規矩，不能成方員：師曠之聰，不以六律，不能正五音；堯舜之道，不以仁政，不能平治天下。 離婁上
今有仁心仁聞而民不被其澤，不可法於後世者，不行先王之道也。 離婁上
故曰，徒善不足以為政，徒法不能以自行。 
《詩》云：『不愆不忘，率由舊章。 
』遵先王之法而過者，未之有也。 
聖人既竭目力焉，繼之以規矩準繩，以為方員平直，不可勝用也；既竭耳力焉，繼之以六律，正五音，不可勝用也；既竭心思焉，繼之以不忍人之政，而仁覆天下矣。 
故曰，為高必因丘陵，為下必因川澤。 
為政不因先王之道，可謂智乎？是以惟仁者宜在高位。 
不仁而在高位，是播其惡於眾也。 
上無道揆也。 
下無法守也，朝不信道，工不信度，君子犯義，小人犯刑，國之所存者幸也。 
故曰，城郭不完，兵甲不多，非國之災也；田野不辟，貨財不聚，非國之害也。 
上無禮，下無學，賊民興，喪無日矣。 
《詩》曰：『天之方蹶，無然泄泄。 
』泄泄，猶沓沓也。 
事君無義，進退無禮，言則非先王之道者，猶沓沓也。 
故曰：責難於君謂之恭，陳善閉邪謂之敬，吾君不能謂之賊。 
孟子曰：規矩，方員之至也；聖人，人倫之至也。 離婁上
欲為君盡君道，欲為臣盡臣道，二者皆法堯舜而已矣。 離婁上
不以舜之所以事堯事君，不敬其君者也；不以堯之所以治民治民，賊其民者也。 離婁上
孔子曰：『道二：仁與不仁而已矣。 離婁上
』暴其民甚，則身弒國亡；不甚，則身危國削。 離婁上
名之曰『幽厲』，雖孝子慈孫，百世不能改也。 離婁上
《詩》云『殷鑒不遠，在夏后之世』，此之謂也。 離婁上
孟子曰：三代之得天下也以仁，其失天下也以不仁。 離婁上
國之所以廢興存亡者亦然。 離婁上
天子不仁，不保四海；諸侯不仁，不保社稷；卿大夫不仁，不保宗廟；士庶人不仁，不保四體。 離婁上
今惡死亡而樂不仁，是猶惡醉而強酒。 離婁上
孟子曰：愛人不親反其仁，治人不治反其智，禮人不答反其敬。 離婁上
行有不得者，皆反求諸己，其身正而天下歸之。 離婁上
《詩》云：『永言配命，自求多福。 離婁上
』 離婁上
孟子曰：人有恆言，皆曰『天下國家』。 離婁上
天下之本在國，國之本在家，家之本在身。 離婁上
孟子曰：為政不難，不得罪於巨室。 離婁上
巨室之所慕，一國慕之；一國之所慕，天下慕之；故沛然德教溢乎四海。 離婁上
孟子曰：天下有道，小德役大德，小賢役大賢；天下無道，小役大，弱役強。 離婁上
斯二者天也。 離婁上
順天者存，逆天者亡。 離婁上
齊景公曰：『既不能令，又不受命，是絕物也。 離婁上
』涕出而女於吳。 離婁上
今也小國師大國而恥受命焉，是猶弟子而恥受命於先師也。 離婁上
如恥之，莫若師文王。 離婁上
師文王，大國五年，小國七年，必為政於天下矣。 離婁上
《詩》云：『商之孫子，其麗不億。 離婁上
上帝既命，侯于周服。 離婁上
侯服于周，天命靡常。 離婁上
殷士膚敏，祼將于京。 離婁上
』孔子曰：『仁不可為眾也。 離婁上
夫國君好仁，天下無敵。 離婁上
』今也欲無敵於天下而不以仁，是猶執熱而不以濯也。 離婁上
《詩》云：『誰能執熱，逝不以濯？』 離婁上
孟子曰：不仁者可與言哉？安其危而利其菑，樂其所以亡者。 離婁上
不仁而可與言，則何亡國敗家之有？有孺子歌曰：『滄浪之水清兮，可以濯我纓；滄浪之水濁兮，可以濯我足。 離婁上
』孔子曰：『小子聽之！ 離婁上
清斯濯纓，濁斯濯足矣，自取之也。 離婁上
』夫人必自侮，然後人侮之；家必自毀，而後人毀之；國必自伐，而後人伐之。 離婁上
《太甲》曰：『天作孽，猶可違；自作孽，不可活。 離婁上
』此之謂也。 離婁上
孟子曰：桀紂之失天下也，失其民也；失其民者，失其心也。 離婁上
得天下有道：得其民，斯得天下矣；得其民有道：得其心，斯得民矣；得其心有道：所欲與之聚之，所惡勿施爾也。 離婁上
民之歸仁也，猶水之就下、獸之走壙也。 離婁上
故為淵敺魚者，獺也；為叢敺爵者，鸇也；為湯武敺民者，桀與紂也。 離婁上
今天下之君有好仁者，則諸侯皆為之敺矣。 離婁上
雖欲無王，不可得已。 離婁上
今之欲王者，猶七年之病求三年之艾也。 離婁上
苟為不畜，終身不得。 離婁上
苟不志於仁，終身憂辱，以陷於死亡。 離婁上
《詩》云『其何能淑，載胥及溺』，此之謂也。 離婁上
孟子曰：自暴者，不可與有言也；自棄者，不可與有為也。 
言非禮義，謂之自暴也；吾身不能居仁由義，謂之自棄也。 
仁，人之安宅也；義，人之正路也。 
曠安宅而弗居，舍正路而不由，哀哉！ 
孟子曰：道在爾而求諸遠，事在易而求之難。 
人人親其親、長其長而天下平。 
孟子曰：居下位而不獲於上，民不可得而治也。 離婁上
獲於上有道：不信於友，弗獲於上矣；信於友有道：事親弗悅，弗信於友矣；悅親有道：反身不誠，不悅於親矣；誠身有道：不明乎善，不誠其身矣。 離婁上
是故誠者，天之道也；思誠者，人之道也。 離婁上
至誠而不動者，未之有也；不誠，未有能動者也。 離婁上
孟子曰：伯夷辟紂，居北海之濱，聞文王作，興曰：『盍歸乎來！ 離婁上
吾聞西伯善養老者。 離婁上
』太公辟紂，居東海之濱，聞文王作，興曰：『盍歸乎來！ 離婁上
吾聞西伯善養老者。 離婁上
』二老者，天下之大老也，而歸之，是天下之父歸之也。 離婁上
天下之父歸之，其子焉往？諸侯有行文王之政者，七年之內，必為政於天下矣。 離婁上
孟子曰：求也為季氏宰，無能改於其德，而賦粟倍他日。 離婁上
孔子曰：『求非我徒也，小子鳴鼓而攻之可也。 離婁上
』由此觀之，君不行仁政而富之，皆棄於孔子者也。 離婁上
況於為之強戰？爭地以戰，殺人盈野；爭城以戰，殺人盈城。 離婁上
此所謂率土地而食人肉，罪不容於死。 離婁上
故善戰者服上刑，連諸侯者次之，辟草萊、任土地者次之。 離婁上
孟子曰：存乎人者，莫良於眸子。 離婁上
眸子不能掩其惡。 離婁上
胸中正，則眸子瞭焉；胸中不正，則眸子眊焉。 離婁上
聽其言也，觀其眸子，人焉廋哉？ 離婁上
孟子曰：恭者不侮人，儉者不奪人。 離婁上
侮奪人之君，惟恐不順焉，惡得為恭儉？恭儉豈可以聲音笑貌為哉？ 離婁上
淳于髡曰：男女授受不親，禮與？ 離婁上
孟子曰：禮也。 離婁上
孟子曰：舜生於諸馮，遷於負夏，卒於鳴條，東夷之人也。 離婁下
文王生於岐周，卒於畢郢，西夷之人也。 離婁下
地之相去也，千有餘里；世之相後也，千有餘歲。 離婁下
得志行乎中國，若合符節。 離婁下
先聖後聖，其揆一也。 離婁下
子產聽鄭國之政，以其乘輿濟人於溱洧。 離婁下
孟子曰：惠而不知為政。 離婁下
歲十一月徒杠成，十二月輿梁成，民未病涉也。 離婁下
君子平其政，行辟人可也。 離婁下
焉得人人而濟之？故為政者，每人而悅之，日亦不足矣。 離婁下
孟子告齊宣王曰：君之視臣如手足，則臣視君如腹心；君之視臣如犬馬，則臣視君如國人；君之視臣如土芥，則臣視君如寇讎。 
王曰：禮，為舊君有服，何如斯可為服矣？ 離婁下
曰：諫行言聽，膏澤下於民；有故而去，則君使人導之出疆，又先於其所往；去三年不反，然後收其田里。 離婁下
此之謂三有禮焉。 離婁下
如此，則為之服矣。 離婁下
今也為臣。 離婁下
諫則不行，言則不聽；膏澤不下於民；有故而去，則君搏執之，又極之於其所往；去之日，遂收其田里。 離婁下
此之謂寇讎。 離婁下
寇讎何服之有？ 離婁下
孟子曰：無罪而殺士，則大夫可以去；無罪而戮民，則士可以徙。 離婁下
孟子曰：君仁莫不仁，君義莫不義。 離婁下
孟子曰：非禮之禮，非義之義，大人弗為。 離婁下
孟子曰：中也養不中，才也養不才，故人樂有賢父兄也。 離婁下
如中也棄不中，才也棄不才，則賢不肖之相去，其閒不能以寸。 離婁下
孟子曰：人有不為也，而後可以有為。 離婁下
孟子曰：言人之不善，當如後患何？ 離婁下
孟子曰：仲尼不為已甚者。 
孟子曰：大人者，言不必信，行不必果，惟義所在。 離婁下
孟子曰：大人者，不失其赤子之心者也。 離婁下
孟子曰：養生者不足以當大事，惟送死可以當大事。 離婁下
孟子曰：君子深造之以道，欲其自得之也。 離婁下
自得之，則居之安；居之安，則資之深；資之深，則取之左右逢其原，故君子欲其自得之也。 離婁下
孟子曰：博學而詳說之，將以反說約也。 
孟子曰：以善服人者，未有能服人者也；以善養人，然後能服天下。 離婁下
天下不心服而王者，未之有也。 離婁下
孟子曰：言無實不祥。 
不祥之實，蔽賢者當之。 
徐子曰：仲尼亟稱於水，曰：『水哉，水哉！ 
』何取於水也？ 
孟子曰：原泉混混，不舍晝夜。 
盈科而後進，放乎四海，有本者如是，是之取爾。 
苟為無本，七八月之閒雨集，溝澮皆盈；其涸也，可立而待也。 
故聲聞過情，君子恥之。 
孟子曰：人之所以異於禽於獸者幾希，庶民去之，君子存之。 
舜明於庶物，察於人倫，由仁義行，非行仁義也。 
孟子曰：禹惡旨酒而好善言。 
湯執中，立賢無方。 
文王視民如傷，望道而未之見。 
武王不泄邇，不忘遠。 
周公思兼三王，以施四事；其有不合者，仰而思之，夜以繼日；幸而得之，坐以待旦。 
萬章問曰：舜往于田，號泣于旻天，何為其號泣也？ 萬章上
孟子曰：怨慕也。 
萬章曰：父母愛之，喜而不忘；父母惡之，勞而不怨。 
然則舜怨乎？ 
曰：長息問於公明高曰：『舜往于田，則吾既得聞命矣；號泣于旻天，于父母，則吾不知也。 
』公明高曰：『是非爾所知也。 
』夫公明高以孝子之心，為不若是恝，我竭力耕田，共為子職而已矣，父母之不我愛，於我何哉？帝使其子九男二女，百官牛羊倉廩備，以事舜於畎畝之中。 
天下之士多就之者，帝將胥天下而遷之焉。 
為不順於父母，如窮人無所歸。 
天下之士悅之，人之所欲也，而不足以解憂；好色，人之所欲，妻帝之二女，而不足以解憂；富，人之所欲，富有天下，而不足以解憂；貴，人之所欲，貴為天子，而不足以解憂。 
人悅之、好色、富貴，無足以解憂者，惟順於父母，可以解憂。 
人少，則慕父母；知好色，則慕少艾；有妻子，則慕妻子；仕則慕君，不得於君則熱中。 
大孝終身慕父母。 
五十而慕者，予於大舜見之矣。 
萬章問曰：《詩》云：『娶妻如之何？必告父母。 
』信斯言也，宜莫如舜。 
舜之不告而娶，何也？ 
孟子曰：告則不得娶。 
男女居室，人之大倫也。 
如告，則廢人之大倫，以懟父母，是以不告也。 
萬章曰：舜之不告而娶，則吾既得聞命矣；帝之妻舜而不告，何也？ 
曰：帝亦知告焉則不得妻也。 
萬章曰：父母使舜完廩，捐階，瞽瞍焚廩。 
使浚井，出，從而揜之。 
象曰：『謨蓋都君咸我績。 
牛羊父母，倉廩父母，干戈朕，琴朕，弤朕，二嫂使治朕棲。 
』象往入舜宮，舜在床琴。 
象曰：『鬱陶思君爾。 
』忸怩。 
舜曰：『惟茲臣庶，汝其于予治。 
』不識舜不知象之將殺己與？ 
曰：奚而不知也？象憂亦憂，象喜亦喜。 
曰：然則舜偽喜者與？ 
曰：否。 萬章上
昔者有饋生魚於鄭子產，子產使校人畜之池。 萬章上
校人烹之，反命曰：『始舍之圉圉焉，少則洋洋焉，攸然而逝。 萬章上
』子產曰『得其所哉！ 萬章上
得其所哉！ 萬章上
』校人出，曰：『孰謂子產智？予既烹而食之，曰：得其所哉？得其所哉。 萬章上
』故君子可欺以其方，難罔以非其道。 萬章上
彼以愛兄之道來，故誠信而喜之，奚偽焉？ 萬章上
萬章問曰：象日以殺舜為事，立為天子，則放之，何也？ 
孟子曰：封之也，或曰放焉。 
萬章曰：舜流共工于幽州，放驩兜于崇山，殺三苗于三危，殛鯀于羽山，四罪而天下咸服，誅不仁也。 
象至不仁，封之有庳。 
有庳之人奚罪焉？仁人固如是乎？在他人則誅之，在弟則封之。 
曰：仁人之於弟也，不藏怒焉，不宿怨焉，親愛之而已矣。 
親之欲其貴也，愛之欲其富也。 
封之有庳，富貴之也。 
身為天子，弟為匹夫，可謂親愛之乎？ 
敢問或曰放者，何謂也？ 萬章上
曰：象不得有為於其國，天子使吏治其國，而納其貢稅焉，故謂之放，豈得暴彼民哉？雖然，欲常常而見之，故源源而來。 
『不及貢，以政接于有庳』，此之謂也。 
咸丘蒙問曰：語云：『盛德之士，君不得而臣，父不得而子。 
』舜南面而立，堯帥諸侯北面而朝之，瞽瞍亦北面而朝之。 
舜見瞽瞍，其容有蹙。 
孔子曰：『於斯時也，天下殆哉，岌岌乎！ 
』不識此語誠然乎哉？ 
孟子曰：否。 萬章上
此非君子之言，齊東野人之語也。 萬章上
堯老而舜攝也。 萬章上
《堯典》曰：『二十有八載，放勳乃徂落，百姓如喪考妣，三年，四海遏密八音。 萬章上
』孔子曰：『天無二日，民無二王。 萬章上
』舜既為天子矣，又帥天下諸侯以為堯三年喪，是二天子矣。 萬章上
咸丘蒙曰：舜之不臣堯，則吾既得聞命矣。 
《詩》云：『普天之下，莫非王土；率土之濱，莫非王臣。 
』而舜既為天子矣，敢問瞽瞍之非臣，如何？ 
曰：是詩也，非是之謂也；勞於王事，而不得養父母也。 
曰：『此莫非王事，我獨賢勞也。 
』故說《詩》者，不以文害辭，不以辭害志。 
以意逆志，是為得之。 
如以辭而已矣，《雲漢》之詩曰：『周餘黎民，靡有孑遺。 
』信斯言也，是周無遺民也。 
孝子之至，莫大乎尊親；尊親之至，莫大乎以天下養。 
為天子父，尊之至也；以天下養，養之至也。 
《詩》曰：『永言孝思，孝思維則。 
』此之謂也。 
《書》曰：『祗載見瞽瞍，夔夔齊栗，瞽瞍亦允若。 
』是為父不得而子也。 
萬章曰：堯以天下與舜，有諸？ 
孟子曰：否。 
天子不能以天下與人。 
然則舜有天下也，孰與之？ 
曰：天與之。 
天與之者，諄諄然命之乎？ 
曰：否。 
天不言，以行與事示之而已矣。 
曰：以行與事示之者如之何？ 萬章上
曰：天子能薦人於天，不能使天與之天下；諸侯能薦人於天子，不能使天子與之諸侯；大夫能薦人於諸侯，不能使諸侯與之大夫。 
昔者堯薦舜於天而天受之，暴之於民而民受之，故曰：天不言，以行與事示之而已矣。 
曰：敢問薦之於天而天受之，暴之於民而民受之，如何？ 萬章上
曰：使之主祭而百神享之，是天受之；使之主事而事治，百姓安之，是民受之也。 
天與之，人與之，故曰：天子不能以天下與人。 
舜相堯二十有八載，非人之所能為也，天也。 
堯崩，三年之喪畢，舜避堯之子於南河之南。 
天下諸侯朝覲者，不之堯之子而之舜；訟獄者，不之堯之子而之舜；謳歌者，不謳歌堯之子而謳歌舜，故曰天也。 
夫然後之中國，踐天子位焉。 
而居堯之宮，逼堯之子，是篡也，非天與也。 
《太誓》曰：『天視自我民視，天聽自我民聽』，此之謂也。 
萬章問曰：人有言：『至於禹而德衰，不傳於賢而傳於子。 
』有諸？ 
孟子曰：否，不然也。 萬章上
天與賢，則與賢；天與子，則與子。 萬章上
昔者舜薦禹於天，十有七年，舜崩。 萬章上
三年之喪畢，禹避舜之子於陽城。 萬章上
天下之民從之，若堯崩之後，不從堯之子而從舜也。 萬章上
禹薦益於天，七年，禹崩。 萬章上
三年之喪畢，益避禹之子於箕山之陰。 萬章上
朝覲訟獄者不之益而之啟，曰：『吾君之子也。 萬章上
』謳歌者不謳歌益而謳歌啟，曰：『吾君之子也。 萬章上
』丹朱之不肖，舜之子亦不肖。 萬章上
舜之相堯，禹之相舜也，歷年多，施澤於民久。 萬章上
啟賢，能敬承繼禹之道。 萬章上
益之相禹也，歷年少，施澤於民未久。 萬章上
舜、禹、益相去久遠，其子之賢不肖，皆天也，非人之所能為也。 萬章上
莫之為而為者，天也；莫之致而至者，命也。 萬章上
匹夫而有天下者，德必若舜禹，而又有天子薦之者，故仲尼不有天下。 萬章上
繼世以有天下，天之所廢，必若桀紂者也，故益、伊尹、周公不有天下。 萬章上
伊尹相湯以王於天下。 萬章上
湯崩，太丁未立，外丙二年，仲壬四年。 萬章上
太甲顛覆湯之典刑，伊尹放之於桐。 萬章上
三年，太甲悔過，自怨自艾，於桐處仁遷義；三年，以聽伊尹之訓己也，復歸于亳。 萬章上
周公之不有天下，猶益之於夏，伊尹之於殷也。 萬章上
孔子曰：『唐虞禪，夏后、殷、周繼，其義一也。 萬章上
』 萬章上
孟子曰：伯夷，目不視惡色，耳不聽惡聲。 萬章下
非其君不事，非其民不使。 萬章下
治則進，亂則退。 萬章下
橫政之所出，橫民之所止，不忍居也。 萬章下
思與鄉人處，如以朝衣朝冠坐於塗炭也。 萬章下
當紂之時，居北海之濱，以待天下之清也。 萬章下
故聞伯夷之風者，頑夫廉，懦夫有立志。 萬章下
伊尹曰：『何事非君？何使非民？』治亦進，亂亦進。 
曰：『天之生斯民也，使先知覺後知，使先覺覺後覺。 
予，天民之先覺者也；予將以此道覺此民也。 
』思天下之民匹夫匹婦有不與被堯舜之澤者，若己推而內之溝中，其自任以天下之重也。 
柳下惠，不羞汙君，不辭小官。 
進不隱賢，必以其道。 
遺佚而不怨，阨窮而不憫。 
與鄉人處，由由然不忍去也。 
『爾為爾，我為我，雖袒裼裸裎於我側，爾焉能浼我哉？』故聞柳下惠之風者，鄙夫寬，薄夫敦。 
孔子之去齊，接淅而行；去魯，曰：『遲遲吾行也。 
』去父母國之道也。 
可以速而速，可以久而久，可以處而處，可以仕而仕，孔子也。 
孟子曰：伯夷，聖之清者也；伊尹，聖之任者也；柳下惠，聖之和者也；孔子，聖之時者也。 
孔子之謂集大成。 
集大成也者，金聲而玉振之也。 
金聲也者，始條理也；玉振之也者，終條理也。 
始條理者，智之事也；終條理者，聖之事也。 
智，譬則巧也；聖，譬則力也。 
由射於百步之外也，其至，爾力也；其中，非爾力也。 
北宮錡問曰：周室班爵祿也，如之何？ 
孟子曰：其詳不可得聞也。 
諸侯惡其害己也，而皆去其籍。 
然而軻也，嘗聞其略也。 
天子一位，公一位，侯一位，伯一位，子、男同一位，凡五等也。 
君一位，卿一位，大夫一位，上士一位，中士一位，下士一位，凡六等。 
天子之制，地方千里，公侯皆方百里，伯七十里，子、男五十里，凡四等。 
不能五十里，不達於天子，附於諸侯，曰附庸。 
天子之卿受地視侯，大夫受地視伯，元士受地視子、男。 
大國地方百里，君十卿祿，卿祿四大夫，大夫倍上士，上士倍中士，中士倍下士，下士與庶人在官者同祿，祿足以代其耕也。 萬章下
次國地方七十里，君十卿祿，卿祿三大夫，大夫倍上士，上士倍中士，中士倍下士，下士與庶人在官者同祿，祿足以代其耕也。 萬章下
小國地方五十里，君十卿祿，卿祿二大夫，大夫倍上士，上士倍中士，中士倍下士，下士與庶人在官者同祿，祿足以代其耕也。 萬章下
耕者之所獲，一夫百畝。 萬章下
百畝之糞，上農夫食九人，上次食八人，中食七人，中次食六人，下食五人。 萬章下
庶人在官者，其祿以是為差。 萬章下
萬章問曰：敢問友。 萬章下
孟子曰：不挾長，不挾貴，不挾兄弟而友。 
友也者，友其德也，不可以有挾也。 
孟獻子，百乘之家也，有友五人焉：樂正裘、牧仲，其三人，則予忘之矣。 
獻子之與此五人者友也，無獻子之家者也。 
此五人者，亦有獻子之家，則不與之友矣。 
非惟百乘之家為然也。 
雖小國之君亦有之。 
費惠公曰：『吾於子思，則師之矣；吾於顏般，則友之矣；王順、長息則事我者也。 
』非惟小國之君為然也，雖大國之君亦有之。 
晉平公之於亥唐也，入云則入，坐云則坐，食云則食。 
雖疏食菜羹，未嘗不飽，蓋不敢不飽也。 
然終於此而已矣。 
弗與共天位也，弗與治天職也，弗與食天祿也，士之尊賢者也，非王公之尊賢也。 
舜尚見帝，帝館甥于貳室，亦饗舜，迭為賓主，是天子而友匹夫也。 
用下敬上，謂之貴貴；用上敬下，謂之尊賢。 
貴貴、尊賢，其義一也。 
萬章問曰：敢問交際何心也？ 
孟子曰：恭也。 
曰：卻之卻之為不恭，何哉？ 
曰：尊者賜之，曰『其所取之者，義乎，不義乎，而後受之，以是為不恭，故弗卻也。 
曰：請無以辭卻之，以心卻之，曰『其取諸民之不義也』，而以他辭無受，不可乎？ 
曰：其交也以道，其接也以禮，斯孔子受之矣。 
萬章曰：今有禦人於國門之外者，其交也以道，其餽也以禮，斯可受禦與？ 
曰：不可。 
《康誥》曰：『殺越人于貨，閔不畏死，凡民罔不譈。 
』是不待教而誅者也。 
殷受夏，周受殷，所不辭也。 
於今為烈，如之何其受之？ 
曰：今之諸侯取之於民也，猶禦也。 
苟善其禮際矣，斯君子受之，敢問何說也？ 
曰：子以為有王者作，將比今之諸侯而誅之乎？其教之不改而後誅之乎？夫謂非其有而取之者盜也，充類至義之盡也。 
孔子之仕於魯也，魯人獵較，孔子亦獵較。 
獵較猶可，而況受其賜乎？ 
曰：然則孔子之仕也，非事道與？ 
曰：事道也。 
事道奚獵較也？ 
曰：孔子先簿正祭器，不以四方之食供簿正。 萬章下
曰：奚不去也？ 萬章下
曰：為之兆也。 
兆足以行矣，而不行，而後去，是以未嘗有所終三年淹也。 
孔子有見行可之仕，有際可之仕，有公養之仕也。 
於季桓子，見行可之仕也；於衛靈公，際可之仕也；於衛孝公，公養之仕也。 
孟子曰：仕非為貧也，而有時乎為貧；娶妻非為養也，而有時乎為養。 
為貧者，辭尊居卑，辭富居貧。 
辭尊居卑，辭富居貧，惡乎宜乎？抱關擊柝。 
孔子嘗為委吏矣，曰『會計當而已矣』。 
嘗為乘田矣，曰『牛羊茁壯，長而已矣』。 
位卑而言高，罪也；立乎人之本朝，而道不行，恥也 
萬章曰：士之不託諸侯，何也？ 
孟子曰：不敢也。 
諸侯失國，而後託於諸侯，禮也；士之託於諸侯，非禮也。 
萬章曰：君餽之粟，則受之乎？ 
曰：受之。 
受之何義也？ 
曰：君之於氓也，固周之。 
曰：周之則受，賜之則不受，何也？ 
曰：不敢也。 
曰：敢問其不敢何也？ 
曰：抱關擊柝者，皆有常職以食於上。 萬章下
無常職而賜於上者，以為不恭也。 萬章下
曰：君餽之，則受之，不識可常繼乎？ 
曰：繆公之於子思也，亟問，亟餽鼎肉。 
子思不悅。 
於卒也，摽使者出諸大門之外，北面稽首再拜而不受。 
曰：『今而後知君之犬馬畜伋。 
』蓋自是臺無餽也。 
悅賢不能舉，又不能養也，可謂悅賢乎？ 
曰：敢問國君欲養君子，如何斯可謂養矣？ 
曰：以君命將之，再拜稽首而受。 
其後廩人繼粟，庖人繼肉，不以君命將之。 
子思以為鼎肉，使己僕僕爾亟拜也，非養君子之道也。 
堯之於舜也，使其子九男事之，二女女焉，百官牛羊倉廩備，以養舜於畎畝之中，後舉而加諸上位。 
故曰：王公之尊賢者也。 
萬章曰：敢問不見諸侯，何義也？ 
孟子曰：在國曰市井之臣，在野曰草莽之臣，皆謂庶人。 
庶人不傳質為臣，不敢見於諸侯，禮也。 
萬章曰：庶人，召之役，則往役；君欲見之，召之，則不往見之，何也？ 
曰：往役，義也；往見，不義也。 
且君之欲見之也，何為也哉？ 
曰：為其多聞也，為其賢也。 萬章下
曰：為其多聞也，則天子不召師，而況諸侯乎？為其賢也，則吾未聞欲見賢而召之也。 萬章下
繆公亟見於子思，曰：『古千乘之國以友士，何如？』子思不悅，曰：『古之人有言：曰事之云乎，豈曰友之云乎？』子思之不悅也，豈不曰：『以位，則子，君也；我，臣也。 萬章下
何敢與君友也？以德，則子事我者也。 萬章下
奚可以與我友？』千乘之君求與之友，而不可得也，而況可召與？齊景公田，招虞人以旌，不至，將殺之。 萬章下
志士不忘在溝壑，勇士不忘喪其元。 萬章下
孔子奚取焉？取非其招不往也。 萬章下
曰：敢問招虞人何以？ 
曰：以皮冠。 
庶人以旃，士以旂，大夫以旌。 
以大夫之招招虞人，虞人死不敢往。 
以士之招招庶人，庶人豈敢往哉。 
況乎以不賢人之招招賢人乎？欲見賢人而不以其道，猶欲其入而閉之門也。 
夫義，路也；禮，門也。 
惟君子能由是路，出入是門也。 
《詩》云：『周道如砥，其直如矢；君子所履，小人所視。 
』 
萬章曰：孔子，君命召，不俟駕而行。 
然則孔子非與？ 
曰：孔子當仕有官職，而以其官召之也。 
孟子謂萬章曰：一鄉之善士，斯友一鄉之善士；一國之善士，斯友一國之善士；天下之善士，斯友天下之善士。 
以友天下之善士為未足，又尚論古之人。 
頌其詩，讀其書，不知其人，可乎？是以論其世也。 
是尚友也。 
告子曰：性，猶杞柳也；義，猶桮棬也。 告子上
以人性為仁義，猶以杞柳為桮棬。 告子上
孟子曰：子能順杞柳之性而以為桮棬乎？將戕賊杞柳而後以為桮棬也？如將戕賊杞柳而以為桮棬，則亦將戕賊人以為仁義與？率天下之人而禍仁義者，必子之言夫！ 
告子曰：性猶湍水也，決諸東方則東流，決諸西方則西流。 
人性之無分於善不善也，猶水之無分於東西也。 
孟子曰：水信無分於東西。 告子上
無分於上下乎？人性之善也，猶水之就下也。 告子上
人無有不善，水無有不下。 告子上
今夫水，搏而躍之，可使過顙；激而行之，可使在山。 告子上
是豈水之性哉？其勢則然也。 告子上
人之可使為不善，其性亦猶是也。 告子上
告子曰：生之謂性。 
孟子曰：生之謂性也，猶白之謂白與？曰：然。 
白羽之白也，猶白雪之白；白雪之白，猶白玉之白與？曰：然。 告子上
然則犬之性，猶牛之性；牛之性，猶人之性與？ 
告子曰：食色，性也。 
仁，內也，非外也；義，外也，非內也。 
孟子曰：何以謂仁內義外也？ 
曰：彼長而我長之，非有長於我也；猶彼白而我白之，從其白於外也，故謂之外也。 
曰：異於白馬之白也，無以異於白人之白也；不識長馬之長也，無以異於長人之長與？且謂長者義乎？長之者義乎？ 告子上
曰：吾弟則愛之，秦人之弟則不愛也，是以我為悅者也，故謂之內。 
長楚人之長，亦長吾之長，是以長為悅者也，故謂之外也。 
曰：耆秦人之炙，無以異於耆吾炙。 
夫物則亦有然者也，然則耆炙亦有外與？ 
孟季子問公都子曰：何以謂義內也？曰：行吾敬，故謂之內也。 
鄉人長於伯兄一歲，則誰敬？曰：敬兄。 
酌則誰先？曰：先酌鄉人。 
所敬在此，所長在彼，果在外，非由內也。 告子上
公都子不能答，以告孟子。 
孟子曰：敬叔父乎？敬弟乎？彼將曰『敬叔父』。 
曰：『弟為尸，則誰敬？』彼將曰『敬弟。 
』子曰：『惡在其敬叔父也？』彼將曰『在位故也。 
』子亦曰：『在位故也。 
庸敬在兄，斯須之敬在鄉人。 
』 
季子聞之曰：敬叔父則敬，敬弟則敬，果在外，非由內也。 告子上
公都子曰：冬日則飲湯，夏日則飲水，然則飲食亦在外也？ 告子上
公都子曰：告子曰：『性無善無不善也。 告子上
』或曰：『性可以為善，可以為不善；是故文武興，則民好善；幽厲興，則民好暴。 告子上
』或曰：『有性善，有性不善；是故以堯為君而有象，以瞽瞍為父而有舜；以紂為兄之子且以為君，而有微子啟、王子比干。 告子上
』今曰『性善』，然則彼皆非與？ 告子上
孟子曰：乃若其情，則可以為善矣，乃所謂善也。 告子上
若夫為不善，非才之罪也。 告子上
惻隱之心，人皆有之；羞惡之心，人皆有之；恭敬之心，人皆有之；是非之心，人皆有之。 告子上
惻隱之心，仁也；羞惡之心，義也；恭敬之心，禮也；是非之心，智也。 告子上
仁義禮智，非由外鑠我也，我固有之也，弗思耳矣。 告子上
故曰：『求則得之，舍則失之。 告子上
』或相倍蓰而無算者，不能盡其才者也。 告子上
《詩》曰：『天生蒸民，有物有則。 告子上
民之秉夷，好是懿德。 告子上
』孔子曰：『為此詩者，其知道乎！ 告子上
故有物必有則，民之秉夷也，故好是懿德。 告子上
』 告子上
孟子曰：富歲，子弟多賴；凶歲，子弟多暴，非天之降才爾殊也，其所以陷溺其心者然也。 告子上
今夫麰麥，播種而耰之，其地同，樹之時又同，浡然而生，至於日至之時，皆熟矣。 告子上
雖有不同，則地有肥磽，雨露之養，人事之不齊也。 告子上
故凡同類者，舉相似也，何獨至於人而疑之？聖人與我同類者。 告子上
故龍子曰：『不知足而為屨，我知其不為蕢也。 告子上
』屨之相似，天下之足同也。 告子上
口之於味，有同耆也。 告子上
易牙先得我口之所耆者也。 告子上
如使口之於味也，其性與人殊，若犬馬之與我不同類也，則天下何耆皆從易牙之於味也？至於味，天下期於易牙，是天下之口相似也惟耳亦然。 告子上
至於聲，天下期於師曠，是天下之耳相似也。 告子上
惟目亦然。 告子上
至於子都，天下莫不知其姣也。 告子上
不知子都之姣者，無目者也。 告子上
故曰：口之於味也，有同耆焉；耳之於聲也，有同聽焉；目之於色也，有同美焉。 告子上
至於心，獨無所同然乎？心之所同然者何也？謂理也，義也。 告子上
聖人先得我心之所同然耳。 告子上
故理義之悅我心，猶芻豢之悅我口。 告子上
孟子曰：牛山之木嘗美矣，以其郊於大國也，斧斤伐之，可以為美乎？是其日夜之所息，雨露之所潤，非無萌櫱之生焉，牛羊又從而牧之，是以若彼濯濯也。 告子上
人見其濯濯也，以為未嘗有材焉，此豈山之性也哉？雖存乎人者，豈無仁義之心哉？其所以放其良心者，亦猶斧斤之於木也，旦旦而伐之，可以為美乎？其日夜之所息，平旦之氣，其好惡與人相近也者幾希，則其旦晝之所為，有梏亡之矣。 告子上
梏之反覆，則其夜氣不足以存；夜氣不足以存，則其違禽獸不遠矣。 告子上
人見其禽獸也，而以為未嘗有才焉者，是豈人之情也哉？故苟得其養，無物不長；苟失其養，無物不消。 告子上
孔子曰：『操則存，舍則亡；出入無時，莫知其鄉。 告子上
』惟心之謂與？ 告子上
孟子曰：無或乎王之不智也，雖有天下易生之物也，一日暴之、十日寒之，未有能生者也。 
吾見亦罕矣，吾退而寒之者至矣，吾如有萌焉何哉？今夫弈之為數，小數也；不專心致志，則不得也。 
弈秋，通國之善弈者也。 
使弈秋誨二人弈，其一人專心致志，惟弈秋之為聽。 
一人雖聽之，一心以為有鴻鵠將至，思援弓繳而射之，雖與之俱學，弗若之矣。 
為是其智弗若與？曰非然也。 
孟子曰：魚，我所欲也；熊掌，亦我所欲也，二者不可得兼，舍魚而取熊掌者也。 告子上
生，亦我所欲也；義，亦我所欲也，二者不可得兼，舍生而取義者也。 告子上
生亦我所欲，所欲有甚於生者，故不為苟得也；死亦我所惡，所惡有甚於死者，故患有所不辟也。 告子上
如使人之所欲莫甚於生，則凡可以得生者，何不用也？使人之所惡莫甚於死者，則凡可以辟患者，何不為也？由是則生而有不用也，由是則可以辟患而有不為也。 告子上
是故所欲有甚於生者，所惡有甚於死者，非獨賢者有是心也，人皆有之，賢者能勿喪耳。 告子上
一簞食，一豆羹，得之則生，弗得則死。 告子上
嘑爾而與之，行道之人弗受；蹴爾而與之，乞人不屑也。 告子上
萬鍾則不辨禮義而受之。 告子上
萬鍾於我何加焉？為宮室之美、妻妾之奉、所識窮乏者得我與？鄉為身死而不受，今為宮室之美為之；鄉為身死而不受，今為妻妾之奉為之；鄉為身死而不受，今為所識窮乏者得我而為之，是亦不可以已乎？此之謂失其本心。 告子上
孟子曰：仁，人心也；義，人路也。 告子上
舍其路而弗由，放其心而不知求，哀哉！ 告子上
人有雞犬放，則知求之；有放心，而不知求。 告子上
學問之道無他，求其放心而已矣。 告子上
孟子曰：今有無名之指，屈而不信，非疾痛害事也，如有能信之者，則不遠秦楚之路，為指之不若人也。 告子上
指不若人，則知惡之；心不若人，則不知惡，此之謂不知類也。 告子上
任人有問屋廬子曰：禮與食孰重？曰：禮重。 告子下
色與禮孰重？曰：禮重。 
曰：以禮食，則飢而死；不以禮食，則得食，必以禮乎？親迎，則不得妻；不親迎，則得妻，必親迎乎！ 
屋廬子不能對，明日之鄒以告孟子。 
孟子曰：於答是也何有？不揣其本而齊其末，方寸之木可使高於岑樓。 
金重於羽者，豈謂一鉤金與一輿羽之謂哉？取食之重者，與禮之輕者而比之，奚翅食重？取色之重者，與禮之輕者而比之，奚翅色重？往應之曰：『紾兄之臂而奪之食，則得食；不紾，則不得食，則將紾之乎？踰東家牆而摟其處子，則得妻；不摟，則不得妻，則將摟之乎？』 
曹交問曰：人皆可以為堯舜，有諸？ 
孟子曰：然。 
交聞文王十尺，湯九尺，今交九尺四寸以長，食粟而已，如何則可？ 
曰：奚有於是？亦為之而已矣。 
有人於此，力不能勝一匹雛，則為無力人矣；今曰舉百鈞，則為有力人矣。 
然則舉烏獲之任，是亦為烏獲而已矣。 
夫人豈以不勝為患哉？弗為耳。 
徐行後長者謂之弟，疾行先長者謂之不弟。 
夫徐行者，豈人所不能哉？所不為也。 
堯舜之道，孝弟而已矣。 
子服堯之服，誦堯之言，行堯之行，是堯而已矣；子服桀之服，誦桀之言，行桀之行，是桀而已矣。 
曰：交得見於鄒君，可以假館，願留而受業於門。 
曰：夫道，若大路然，豈難知哉？人病不求耳。 告子下
子歸而求之，有餘師。 告子下
公孫丑問曰：高子曰：『《小弁》，小人之詩也。 
』 
孟子曰：何以言之？ 
曰：怨。 
曰：固哉，高叟之為《詩》也！ 
有人於此，越人關弓而射之，則己談笑而道之；無他，疏之也。 
其兄關弓而射之，則己垂涕泣而道之；無他，戚之也。 
小弁之怨，親親也。 
親親，仁也。 
固矣夫，高叟之為《詩》也！ 
曰：《凱風》何以不怨？ 告子下
曰：《凱風》，親之過小者也；《小弁》，親之過大者也。 
親之過大而不怨，是愈疏也；親之過小而怨，是不可磯也。 
愈疏，不孝也；不可磯，亦不孝也。 
孔子曰：『舜其至孝矣，五十而慕。 
』 
宋牼將之楚，孟子遇於石丘。 
曰：先生將何之？ 
曰：吾聞秦楚構兵，我將見楚王說而罷之。 
楚王不悅，我將見秦王說而罷之，二王我將有所遇焉。 
曰：軻也請無問其詳，願聞其指。 告子下
說之將何如？ 告子下
曰：我將言其不利也。 
曰：先生之志則大矣，先生之號則不可。 
先生以利說秦楚之王，秦楚之王悅於利，以罷三軍之師，是三軍之士樂罷而悅於利也。 
為人臣者懷利以事其君，為人子者懷利以事其父，為人弟者懷利以事其兄。 
是君臣、父子、兄弟終去仁義，懷利以相接，然而不亡者，未之有也。 
先生以仁義說秦楚之王，秦楚之王悅於仁義，而罷三軍之師，是三軍之士樂罷而悅於仁義也。 
為人臣者懷仁義以事其君，為人子者懷仁義以事其父，為人弟者懷仁義以事其兄，是君臣、父子、兄弟去利，懷仁義以相接也。 
然而不王者，未之有也。 
何必曰利？ 
孟子居鄒，季任為任處守，以幣交，受之而不報。 
處於平陸，儲子為相，以幣交，受之而不報。 
他日由鄒之任，見季子；由平陸之齊，不見儲子。 
屋廬子喜曰：連得閒矣。 
問曰：夫子之任見季子，之齊不見儲子，為其為相與？ 
曰：非也。 
《書》曰：『享多儀，儀不及物曰不享，惟不役志于享。 
』為其不成享也。 
屋廬子悅。 
或問之。 
屋廬子曰：季子不得之鄒，儲子得之平陸。 
淳于髡曰：先名實者，為人也；後名實者，自為也。 告子下
夫子在三卿之中，名實未加於上下而去之，仁者固如此乎？ 告子下
孟子曰：居下位，不以賢事不肖者，伯夷也；五就湯，五就桀者，伊尹也；不惡汙君，不辭小官者，柳下惠也。 
三子者不同道，其趨一也。 
一者何也？曰：仁也。 
君子亦仁而已矣，何必同？ 
曰：魯繆公之時，公儀子為政，子柳、子思為臣，魯之削也滋甚。 
若是乎賢者之無益於國也！ 
曰：虞不用百里奚而亡，秦穆公用之而霸。 
不用賢則亡，削何可得與？ 
曰：昔者王豹處於淇，而河西善謳；緜駒處於高唐，而齊右善歌；華周、杞梁之妻善哭其夫，而變國俗。 告子下
有諸內必形諸外。 告子下
為其事而無其功者，髡未嘗覩之也。 告子下
是故無賢者也，有則髡必識之。 告子下
曰：孔子為魯司寇，不用，從而祭，燔肉不至，不稅冕而行。 
不知者以為為肉也。 
其知者以為為無禮也。 
乃孔子則欲以微罪行，不欲為苟去。 
君子之所為，眾人固不識也。 
孟子曰：五霸者，三王之罪人也；今之諸侯，五霸之罪人也；今之大夫，今之諸侯之罪人也。 告子下
天子適諸侯曰巡狩，諸侯朝於天子曰述職。 告子下
春省耕而補不足，秋省斂而助不給。 告子下
入其疆，土地辟，田野治，養老尊賢，俊傑在位，則有慶，慶以地。 告子下
入其疆，土地荒蕪，遺老失賢，掊克在位，則有讓。 告子下
一不朝，則貶其爵；再不朝，則削其地；三不朝，則六師移之。 告子下
是故天子討而不伐，諸侯伐而不討。 告子下
五霸者，摟諸侯以伐諸侯者也，故曰：五霸者，三王之罪人也。 告子下
五霸，桓公為盛。 告子下
葵丘之會諸侯，束牲、載書而不歃血。 告子下
初命曰：『誅不孝，無易樹子，無以妾為妻。 告子下
』再命曰：『尊賢育才，以彰有德。 告子下
』三命曰：『敬老慈幼，無忘賓旅。 告子下
』四命曰：『士無世官，官事無攝，取士必得，無專殺大夫。 告子下
』五命曰：『無曲防，無遏糴，無有封而不告。 告子下
』曰：『凡我同盟之人，既盟之後，言歸于好。 告子下
』今之諸侯，皆犯此五禁，故曰：今之諸侯，五霸之罪人也。 告子下
長君之惡其罪小，逢君之惡其罪大。 
今之大夫，皆逢君之惡，故曰：今之大夫，今之諸侯之罪人也。 
魯欲使慎子為將軍。 
孟子曰：不教民而用之，謂之殃民。 
殃民者，不容於堯舜之世。 
一戰勝齊，遂有南陽，然且不可。 
慎子勃然不悅曰：此則滑釐所不識也。 告子下
曰：吾明告子。 
天子之地方千里；不千里，不足以待諸侯。 
諸侯之地方百里；不百里，不足以守宗廟之典籍。 
周公之封於魯，為方百里也；地非不足，而儉於百里。 
太公之封於齊也，亦為方百里也；地非不足也，而儉於百里。 
今魯方百里者五，子以為有王者作，則魯在所損乎？在所益乎？徒取諸彼以與此，然且仁者不為，況於殺人以求之乎？君子之事君也，務引其君以當道，志於仁而已。 
孟子曰：今之事君者曰：『我能為君辟土地，充府庫。 告子下
』今之所謂良臣，古之所謂民賊也。 告子下
君不鄉道，不志於仁，而求富之，是富桀也。 告子下
『我能為君約與國，戰必克。 告子下
』今之所謂良臣，古之所謂民賊也。 告子下
君不鄉道，不志於仁，而求為之強戰，是輔桀也。 告子下
由今之道，無變今之俗，雖與之天下，不能一朝居也。 告子下
白圭曰：吾欲二十而取一，何如？ 
孟子曰：子之道，貉道也。 
萬室之國，一人陶，則可乎？ 
曰：不可，器不足用也。 
曰：夫貉，五穀不生，惟黍生之。 
無城郭、宮室、宗廟、祭祀之禮，無諸侯幣帛饔飧，無百官有司，故二十取一而足也。 
今居中國，去人倫，無君子，如之何其可也？陶以寡，且不可以為國，況無君子乎？欲輕之於堯舜之道者，大貉小貉也；欲重之於堯舜之道者，大桀小桀也。 
白圭曰：丹之治水也愈於禹。 告子下
孟子曰：子過矣。 
禹之治水，水之道也。 
是故禹以四海為壑，今吾子以鄰國為壑。 
水逆行，謂之洚水。 
洚水者，洪水也，仁人之所惡也。 
吾子過矣。 
孟子曰：君子不亮，惡乎執？ 告子下
孟子曰：盡其心者，知其性也。 盡心上
知其性，則知天矣。 盡心上
存其心，養其性，所以事天也。 盡心上
殀壽不貳，修身以俟之，所以立命也。 盡心上
孟子曰：莫非命也，順受其正。 盡心上
是故知命者，不立乎巖牆之下。 盡心上
盡其道而死者，正命也。 盡心上
桎梏死者，非正命也。 盡心上
孟子曰：求則得之，舍則失之，是求有益於得也，求在我者也。 盡心上
求之有道，得之有命，是求無益於得也，求在外者也。 盡心上
孟子曰：萬物皆備於我矣。 盡心上
反身而誠，樂莫大焉。 盡心上
強恕而行，求仁莫近焉。 盡心上
孟子曰：行之而不著焉，習矣而不察焉，終身由之而不知其道者，眾也。 盡心上
孟子曰：人不可以無恥。 
無恥之恥，無恥矣。 
孟子曰：恥之於人大矣。 盡心上
為機變之巧者，無所用恥焉。 盡心上
不恥不若人，何若人有？ 盡心上
孟子曰：古之賢王好善而忘勢，古之賢士何獨不然？樂其道而忘人之勢。 盡心上
故王公不致敬盡禮，則不得亟見之。 盡心上
見且猶1不得亟，而況得而臣之乎？1. 猶 : 或作由。 盡心上
《孟子正義》作由。 盡心上
孟子謂宋句踐曰：子好遊乎？吾語子遊。 盡心上
人知之，亦囂囂；人不知，亦囂囂。 盡心上
曰：何如斯可以囂囂矣？ 盡心上
曰：尊德樂義，則可以囂囂矣。 盡心上
故士窮不失義，達不離道。 盡心上
窮不失義，故士得己焉；達不離道，故民不失望焉。 盡心上
古之人，得志，澤加於民；不得志，脩身見於世。 盡心上
窮則獨善其身，達則兼善天下。 盡心上
孟子曰：待文王而後興者，凡民也。 盡心上
若夫豪傑之士，雖無文王猶興。 盡心上
孟子曰：附之以韓魏之家，如其自視欿然，則過人遠矣。 盡心上
孟子曰：以佚道使民，雖勞不怨；以生道殺民，雖死不怨殺者。 盡心上
孟子曰：霸者之民，驩虞如也；王者之民，皞皞如也。 盡心上
殺之而不怨，利之而不庸，民日遷善而不知為之者。 盡心上
夫君子所過者化，所存者神，上下與天地同流，豈曰小補之哉？ 盡心上
孟子曰：仁言，不如仁聲之入人深也。 盡心上
善政，不如善教之得民也。 盡心上
善政民畏之，善教民愛之；善政得民財，善教得民心。 盡心上
孟子曰：人之所不學而能者，其良能也；所不慮而知者，其良知也。 盡心上
孩提之童，無不知愛其親者；及其長也，無不知敬其兄也。 盡心上
親親，仁也；敬長，義也。 盡心上
無他，達之天下也。 盡心上
孟子曰：舜之居深山之中，與木石居，與鹿豕遊，其所以異於深山之野人者幾希。 盡心上
及其聞一善言，見一善行，若決江河，沛然莫之能禦也。 盡心上
孟子曰：無為其所不為，無欲其所不欲，如此而已矣。 
孟子曰：人之有德慧術知者，恒存乎疢疾。 
獨孤臣孽子，其操心也危，其慮患也深，故達。 
孟子曰：有事君人者，事是君則為容悅者也。 
有安社稷臣者，以安社稷為悅者也。 
有天民者，達可行於天下而後行之者也。 
有大人者，正己而物正者也。 
孟子曰：君子有三樂，而王天下不與存焉。 
父母俱存，兄弟無故，一樂也。 
仰不愧於天，俯不怍於人，二樂也。 
得天下英才而教育之，三樂也。 
君子有三樂，而王天下不與存焉。 
孟子曰：廣土眾民，君子欲之，所樂不存焉。 盡心上
中天下而立，定四海之民，君子樂之，所性不存焉。 盡心上
君子所性，雖大行不加焉，雖窮居不損焉，分定故也。 盡心上
君子所性，仁義禮智根於心。 盡心上
其生色也，睟然見於面，盎於背，施於四體，四體不言而喻。 盡心上
孟子曰：伯夷辟紂，居北海之濱，聞文王作興，曰：『盍歸乎來！ 
吾聞西伯善養老者。 
』太公辟紂，居東海之濱，聞文王作興，曰：『盍歸乎來！ 
吾聞西伯善養老者。 
』天下有善養老，則仁人以為己歸矣。 
五畝之宅，樹牆下以桑，匹婦蠶之，則老者足以衣帛矣。 
五母雞，二母彘，無失其時，老者足以無失肉矣。 
百畝之田，匹夫耕之，八口之家足以無飢矣。 
所謂西伯善養老者，制其田里，教之樹畜，導其妻子，使養其老。 
五十非帛不煖，七十非肉不飽。 
不煖不飽，謂之凍餒。 
文王之民，無凍餒之老者，此之謂也。 
孟子曰：易其田疇，薄其稅斂，民可使富也。 
食之以時，用之以禮，財不可勝用也。 
民非水火不生活，昏暮叩人之門戶，求水火，無弗與者，至足矣。 
聖人治天下，使有菽粟如水火。 
菽粟如水火，而民焉有不仁者乎？ 
孟子曰：孔子登東山而小魯，登太山而小天下。 盡心上
故觀於海者難為水，遊於聖人之門者難為言。 盡心上
觀水有術，必觀其瀾。 盡心上
日月有明，容光必照焉。 盡心上
流水之為物也，不盈科不行；君子之志於道也，不成章不達。 盡心上
孟子曰：雞鳴而起，孳孳為善者，舜之徒也。 盡心上
雞鳴而起，孳孳為利者，蹠之徒也。 盡心上
欲知舜與蹠之分，無他，利與善之閒也。 盡心上
孟子曰：楊子取為我，拔一毛而利天下，不為也。 盡心上
墨子兼愛，摩頂放踵利天下，為之。 盡心上
子莫執中，執中為近之，執中無權，猶執一也。 盡心上
所惡執一者，為其賊道也，舉一而廢百也。 盡心上
孟子曰：飢者甘食，渴者甘飲，是未得飲食之正也，飢渴害之也。 
豈惟口腹有飢渴之害？人心亦皆有害。 
人能無以飢渴之害為心害，則不及人不為憂矣。 
孟子曰：柳下惠不以三公易其介。 盡心上
孟子曰：有為者辟若掘井，掘井九軔而不及泉，猶為棄井也。 
孟子曰：堯舜，性之也；湯武，身之也；五霸，假之也。 盡心上
久假而不歸，惡知其非有也。 盡心上
公孫丑曰：伊尹曰：『予不狎于不順。 盡心上
』放太甲于桐，民大悅。 盡心上
太甲賢。 盡心上
又反之，民大悅。 盡心上
賢者之為人臣也，其君不賢，則固可放與？ 盡心上
孟子曰：有伊尹之志，則可；無伊尹之志，則篡也。 盡心上
孟子曰：不仁哉，梁惠王也！ 盡心下
仁者以其所愛及其所不愛，不仁者以其所不愛及其所愛。 盡心下
公孫丑問曰：何謂也？ 
梁惠王以土地之故，糜爛其民而戰之，大敗，將復之，恐不能勝，故驅其所愛子弟以殉之，是之謂以其所不愛及其所愛也。 
孟子曰：《春秋》無義戰。 盡心下
彼善於此，則有之矣。 盡心下
征者上伐下也，敵國不相征也。 盡心下
孟子曰：盡信《書》，則不如無《書》。 盡心下
吾於《武成》，取二三策而已矣。 盡心下
仁人無敵於天下。 盡心下
以至仁伐至不仁，而何其血之流杵也？ 盡心下
孟子曰：有人曰：『我善為陳，我善為戰。 盡心下
』大罪也。 盡心下
國君好仁，天下無敵焉。 盡心下
南面而征北狄怨，東面而征西夷怨。 盡心下
曰：『奚為後我？』武王之伐殷也，革車三百兩，虎賁三千人。 盡心下
王曰：『無畏！ 盡心下
寧爾也，非敵百姓也。 盡心下
』若崩厥角稽首。 盡心下
征之為言正也，各欲正己也，焉用戰？ 盡心下
孟子曰：梓匠輪輿能與人規矩，不能使人巧。 盡心下
孟子曰：舜之飯糗茹草也，若將終身焉；及其為天子也，被袗衣，鼓琴，二女果，若固有之。 盡心下
孟子曰：吾今而後知殺人親之重也：殺人之父，人亦殺其父；殺人之兄，人亦殺其兄。 盡心下
然則非自殺之也，一閒耳。 盡心下
孟子曰：古之為關也，將以禦暴。 盡心下
今之為關也，將以為暴。 盡心下
孟子曰：身不行道，不行於妻子；使人不以道，不能行於妻子。 盡心下
孟子曰：周于利者，凶年不能殺；周于德者，邪世不能亂。 盡心下
孟子曰：好名之人，能讓千乘之國；苟非其人，簞食豆羹見於色。 盡心下
孟子曰：不信仁賢，則國空虛。 盡心下
無禮義，則上下亂。 盡心下
無政事，則財用不足。 盡心下
孟子曰：不仁而得國者，有之矣；不仁而得天下，未之有也。 
孟子曰：民為貴，社稷次之，君為輕。 盡心下
是故得乎丘民而為天子，得乎天子為諸侯，得乎諸侯為大夫。 盡心下
諸侯危社稷，則變置。 盡心下
犧牲既成，粢盛既潔，祭祀以時，然而旱乾水溢，則變置社稷。 盡心下
孟子曰：聖人，百世之師也，伯夷、柳下惠是也。 盡心下
故聞伯夷之風者，頑夫廉，懦夫有立志；聞柳下惠之風者，薄夫敦，鄙夫寬。 盡心下
奮乎百世之上。 盡心下
百世之下，聞者莫不興起也。 盡心下
非聖人而能若是乎，而況於親炙之者乎？ 盡心下
孟子曰：仁也者，人也。 
合而言之，道也。 
孟子曰：孔子之去魯，曰：『遲遲吾行也。 
』去父母國之道也。 
去齊，接淅而行，去他國之道也。 
孟子曰：君子之戹於陳蔡之閒，無上下之交也。 盡心下
貉稽曰：稽大不理於口。 盡心下
孟子曰：無傷也。 
士憎茲多口。 
《詩》云：『憂心悄悄，慍于群小。 
』孔子也。 
『肆不殄厥慍，亦不隕厥問。 
』文王也。 
孟子曰：賢者以其昭昭，使人昭昭；今以其昬昬，使人昭昭。 盡心下
孟子謂高子曰：山徑之蹊閒，介然用之而成路。 
為閒不用，則茅塞之矣。 
今茅塞子之心矣。 
高子曰：禹之聲，尚文王之聲。 盡心下
孟子曰：何以言之？ 盡心下
曰：以追蠡。 盡心下
曰：是奚足哉？城門之軌，兩馬之力與？ 盡心下
齊饑。 
陳臻曰：國人皆以夫子將復為發棠，殆不可復。 
孟子曰：是為馮婦也。 
晉人有馮婦者，善搏虎，卒為善士。 
則之野，有眾逐虎。 
虎負嵎，莫之敢攖。 
望見馮婦，趨而迎之。 
馮婦攘臂下車。 
眾皆悅之，其為士者笑之。 
孟子曰：口之於味也，目之於色也，耳之於聲也，鼻之於臭也，四肢之於安佚也，性也，有命焉，君子不謂性也。 盡心下
仁之於父子也，義之於君臣也，禮之於賓主也，智之於賢者也，聖人之於天道也，命也，有性焉，君子不謂命也。 盡心下
浩生不害問曰：樂正子，何人也？ 
孟子曰：善人也，信人也。 
何謂善？何謂信？ 
曰：可欲之謂善，有諸己之謂信。 
充實之謂美，充實而有光輝之謂大，大而化之之謂聖，聖而不可知之之謂神。 
樂正子，二之中，四之下也。 
孟子曰：逃墨必歸於楊，逃楊必歸於儒。 
歸，斯受之而已矣。 
今之與楊墨辯者，如追放豚，既入其苙，又從而招之。 
孟子曰：有布縷之征，粟米之征，力役之征。 
君子用其一，緩其二。 
用其二而民有殍，用其三而父子離。 
《曲禮》曰：毋不敬，儼若思，安定辭。 曲禮上
安民哉！ 曲禮上
敖不可長，欲不可從，志不可滿，樂不可極。 曲禮上
賢者狎而敬之，畏而愛之。 曲禮上
愛而知其惡，憎而知其善。 曲禮上
積而能散，安安而能遷。 曲禮上
臨財毋茍得，臨難毋茍免。 曲禮上
很毋求勝，分毋求多。 曲禮上
疑事毋質，直而勿有。 曲禮上
若夫，坐如尸，立如齊。 曲禮上
禮從宜，使從俗。 曲禮上
夫禮者所以定親疏，決嫌疑，別同異，明是非也。 曲禮上
禮，不妄說人，不辭費。 曲禮上
禮，不逾節，不侵侮，不好狎。 曲禮上
修身踐言，謂之善行。 曲禮上
行修言道，禮之質也。 曲禮上
禮聞取於人，不聞取人。 曲禮上
禮聞來學，不聞往教。 曲禮上
道德仁義，非禮不成，教訓正俗，非禮不備。 曲禮上
分爭辨訟，非禮不決。 曲禮上
君臣上下父子兄弟，非禮不定。 曲禮上
宦學事師，非禮不親。 曲禮上
班朝治軍，蒞官行法，非禮威嚴不行。 曲禮上
禱祠祭祀，供給鬼神，非禮不誠不莊。 曲禮上
是以君子恭敬撙節退讓以明禮。 曲禮上
鸚鵡能言，不離飛鳥；猩猩能言，不離禽獸。 曲禮上
今人而無禮，雖能言，不亦禽獸之心乎？夫唯禽獸無禮，故父子聚麀。 曲禮上
是故聖人作，為禮以教人。 曲禮上
使人以有禮，知自別於禽獸。 曲禮上
太上貴德，其次務施報。 曲禮上
禮尚往來。 曲禮上
往而不來，非禮也；來而不往，亦非禮也。 曲禮上
人有禮則安，無禮則危。 曲禮上
故曰：禮者不可不學也。 曲禮上
夫禮者，自卑而尊人。 曲禮上
雖負販者，必有尊也，而況富貴乎？富貴而知好禮，則不驕不淫；貧賤而知好禮，則志不懾。 曲禮上
人生十年曰幼，學。 曲禮上
二十曰弱，冠。 曲禮上
三十曰壯，有室。 曲禮上
四十曰強，而仕。 曲禮上
五十曰艾，服官政。 曲禮上
六十曰耆，指使。 曲禮上
七十曰老，而傳。 曲禮上
八十、九十曰耄，七年曰悼，悼與耄雖有罪，不加刑焉。 曲禮上
百年曰期，頤。 曲禮上
大夫七十而致事。 曲禮上
若不得謝，則必賜之几杖，行役以婦人。 曲禮上
適四方，乘安車。 曲禮上
自稱曰老夫，於其國則稱名；越國而問焉，必告之以其制。 曲禮上
謀於長者，必操几杖以從之。 曲禮上
長者問，不辭讓而對，非禮也。 曲禮上
凡為人子之禮：冬溫而夏凊，昏定而晨省，在醜夷不爭。 曲禮上
夫為人子者，三賜不及車馬。 曲禮上
故州閭鄉黨稱其孝也，兄弟親戚稱其慈也，僚友稱其弟也，執友稱其仁也，交游稱其信也。 曲禮上
見父之執，不謂之進不敢進，不謂之退不敢退，不問不敢對。 曲禮上
此孝子之行也。 曲禮上
夫為人子者：出必告，反必面，所游必有常，所習必有業。 曲禮上
恒言不稱老。 曲禮上
年長以倍則父事之，十年以長則兄事之，五年以長則肩隨之。 曲禮上
群居五人，則長者必異席。 曲禮上
為人子者，居不主奧，坐不中席，行不中道，立不中門。 曲禮上
食饗不為概，祭祀不為尸。 曲禮上
聽於無聲，視於無形。 曲禮上
不登高，不臨深。 曲禮上
不茍訾，不茍笑。 曲禮上
孝子不服暗，不登危，懼辱親也。 曲禮上
父母存，不許友以死。 曲禮上
不有私財。 曲禮上
為人子者：父母存，冠衣不純素。 曲禮上
孤子當室，冠衣不純采。 曲禮上
幼子常視毋誑，童子不衣裘裳。 曲禮上
立必正方。 曲禮上
不傾聽。 曲禮上
長者與之提攜，則兩手奉長者之手。 曲禮上
負劍辟咡詔之，則掩口而對。 曲禮上
從於先生，不越路而與人言。 曲禮上
遭先生於道，趨而進，正立拱手。 曲禮上
先生與之言則對；不與之言則趨而退。 曲禮上
從長者而上丘陵，則必鄉長者所視。 曲禮上
登城不指，城上不呼。 曲禮上
將適舍，求毋固。 曲禮上
將上堂，聲必揚。 曲禮上
戶外有二屨，言聞則入，言不聞則不入。 曲禮上
將入戶，視必下。 曲禮上
入戶奉扃，視瞻毋回；戶開亦開，戶闔亦闔；有後入者，闔而勿遂。 曲禮上
毋踐屨，毋踖席，摳衣趨隅。 曲禮上
必慎唯諾。 曲禮上
大夫士出入君門，由闑右，不踐閾。 曲禮上
凡與客入者，每門讓於客。 曲禮上
客至於寢門，則主人請入為席，然後出迎客。 曲禮上
客固辭，主人肅客而入。 曲禮上
主人入門而右，客入門而左。 曲禮上
主人就東階，客就西階，客若降等，則就主人之階。 曲禮上
主人固辭，然後客復就西階。 曲禮上
主人與客讓登，主人先登，客從之，拾級聚足，連步以上。 曲禮上
上於東階則先右足，上於西階則先左足。 曲禮上
帷薄之外不趨，堂上不趨，執玉不趨。 曲禮上
堂上接武，堂下布武。 曲禮上
室中不翔，并坐不橫肱。 曲禮上
授立不跪，授坐不立。 曲禮上
凡為長者糞之禮，必加帚於箕上，以袂拘而退；其塵不及長者，以箕自鄉而扱之。 曲禮上
奉席如橋衡，請席何鄉，請衽何趾。 曲禮上
席：南鄉北鄉，以西方為上；東鄉西鄉，以南方為上。 曲禮上
若非飲食之客，則布席，席間函丈。 曲禮上
主人跪正席，客跪撫席而辭。 曲禮上
客徹重席，主人固辭。 曲禮上
客踐席，乃坐。 曲禮上
主人不問，客不先舉。 曲禮上
將即席，容毋怍。 曲禮上
兩手摳衣去齊尺。 曲禮上
衣毋撥，足毋蹶。 曲禮上
先生書策琴瑟在前，坐而遷之，戒勿越。 曲禮上
虛坐盡後，食坐盡前。 曲禮上
坐必安，執爾顏。 曲禮上
長者不及，毋儳言。 曲禮上
正爾容，聽必恭。 曲禮上
毋剿說，毋雷同。 曲禮上
必則古昔，稱先王。 曲禮上
侍坐於先生：先生問焉，終則對。 曲禮上
請業則起，請益則起。 曲禮上
父召無諾，先生召無諾，唯而起。 曲禮上
侍坐於所尊敬，毋餘席。 曲禮上
見同等不起。 曲禮上
燭至起，食至起，上客起。 曲禮上
燭不見跋。 曲禮上
尊客之前不叱狗。 曲禮上
讓食不唾。 曲禮上
侍坐於君子，君子欠伸，撰杖屨，視日蚤莫，侍坐者請出矣。 曲禮上
侍坐於君子，君子問更端，則起而對。 曲禮上
侍坐於君子，若有告者曰：少間，愿有復也；則左右屏而待。 曲禮上
毋側聽，毋噭應，毋淫視，毋怠荒。 曲禮上
游毋倨，立毋跛，坐毋箕，寢毋伏。 曲禮上
斂髮毋髢，冠毋免，勞毋袒，暑毋褰裳。 曲禮上
侍坐於長者，屨不上於堂，解屨不敢當階。 曲禮上
就屨，跪而舉之，屏於側。 曲禮上
鄉長者而屨；跪而遷屨，俯而納屨。 曲禮上
離坐離立，毋往參焉；離立者，不出中間。 曲禮上
男女不雜坐，不同椸枷，不同巾櫛，不親授。 曲禮上
嫂叔不通問，諸母不漱裳。 曲禮上
外言不入於梱，內言不出於捆。 曲禮上
女子許嫁，纓；非有大故，不入其門。 曲禮上
姑姊妹女子子，已嫁而反，兄弟弗與同席而坐，弗與同器而食。 曲禮上
父子不同席。 曲禮上
凡奉者當心，提者當帶。 曲禮下
執天子之器則上衡，國君則平衡，大夫則綏之，士則提之。 曲禮下
凡執主器，執輕如不克。 曲禮下
執主器，操幣圭璧，則尚左手，行不舉足，車輪曳踵。 曲禮下
立則磬折垂佩。 曲禮下
主佩倚，則臣佩垂。 曲禮下
主佩垂，則臣佩委。 曲禮下
執玉，其有藉者則裼；無藉者則襲。 曲禮下
國君不名卿老世婦，大夫不名世臣侄娣，士不名家相長妾。 曲禮下
君大夫之子，不敢自稱曰余小子；大夫士之子，不敢自稱曰嗣子某，不敢與世子同名。 曲禮下
君使士射，不能，則辭以疾；言曰：某有負薪之憂。 曲禮下
侍於君子，不顧望而對，非禮也。 曲禮下
君子行禮，不求變俗。 曲禮下
祭祀之禮，居喪之服，哭泣之位，皆如其國之故，謹修其法而審行之。 曲禮下
去國三世，爵祿有列於朝，出入有詔於國，若兄弟宗族猶存，則反告於宗後；去國三世，爵祿無列於朝，出入無詔於國，唯興之日，從新國之法。 曲禮下
君子已孤不更名。 曲禮下
已孤暴貴，不為父作謚。 曲禮下
居喪，未葬，讀喪禮；既葬，讀祭禮；喪復常，讀樂章。 曲禮下
居喪不言樂，祭事不言凶，公庭不言婦女。 曲禮下
振書、端書於君前，有誅。 曲禮下
倒策側龜於君前，有誅。 曲禮下
龜策、几杖、席蓋、重素、袗絺綌，不入公門。 曲禮下
苞屨、扱衽、厭冠，不入公門。 曲禮下
書方、衰、凶器，不以告，不入公門。 曲禮下
公事不私議。 曲禮下
君子將營宮室：宗廟為先，廄庫為次，居室為後。 曲禮下
凡家造：祭器為先，犧賦為次，養器為後。 曲禮下
無田祿者不設祭器；有田祿者，先為祭服。 曲禮下
君子雖貧，不粥祭器；雖寒，不衣祭服；為宮室，不斬於丘木。 曲禮下
大夫、士去國，祭器不逾竟。 曲禮下
大夫寓祭器於大夫，士寓祭器於士。 曲禮下
大夫、士去國：逾竟，為壇位鄉國而哭。 曲禮下
素衣，素裳，素冠，徹緣，鞮屨，素冪，乘髦馬。 曲禮下
不蚤鬋。 曲禮下
不祭食，不說人以無罪；婦人不當御。 曲禮下
三月而復服。 曲禮下
大夫、士見於國君，君若勞之，則還辟，再拜稽首；君若迎拜，則還辟，不敢答拜。 曲禮下
大夫、士相見，雖貴賤不敵，主人敬客，則先拜客；客敬主人，則先拜主人。 曲禮下
凡非吊喪、非見國君，無不答拜者。 曲禮下
大夫見於國君，國君拜其辱。 曲禮下
士見於大夫，大夫拜其辱。 曲禮下
同國始相見，主人拜其辱。 曲禮下
君於士，不答拜也；非其臣，則答拜之。 曲禮下
大夫於其臣，雖賤，必答拜之。 曲禮下
男女相答拜也。 曲禮下
國君春田不圍澤；大夫不掩群，士不取麑卵。 曲禮下
歲凶，年穀不登，君膳不祭肺，馬不食穀，馳道不除，祭事不縣。 曲禮下
大夫不食粱，士飲酒不樂。 曲禮下
君無故，玉不去身；大夫無故不徹縣，士無故不徹琴瑟。 曲禮下
士有獻於國君，他日，君問之曰：安取彼？再拜稽首而後對。 曲禮下
大夫私行出疆，必請。 曲禮下
反，必有獻。 曲禮下
士私行出疆，必請；反，必告。 曲禮下
君勞之，則拜；問其行，拜而後對。 曲禮下
國君去其國，止之曰：奈何去社稷也！ 曲禮下
大夫，曰：奈何去宗廟也！ 曲禮下
士，曰：奈何去墳墓也！ 曲禮下
國君死社稷，大夫死眾，士死制。 曲禮下
君天下，曰天子。 曲禮下
朝諸侯，分職授政任功，曰予一人。 曲禮下
踐阼臨祭祀：內事曰孝王某，外事曰嗣王某。 曲禮下
臨諸侯，畛於鬼神，曰有天王某甫。 曲禮下
崩，曰天王崩。 曲禮下
復，曰天子復矣。 曲禮下
告喪，曰天王登假。 曲禮下
措之廟，立之主，曰帝。 曲禮下
天子未除喪，曰予小子。 曲禮下
生名之，死亦名之。 曲禮下
天子有后，有夫人，有世婦，有嬪，有妻，有妾。 曲禮下
天子建天官，先六大：曰大宰、大宗、大史、大祝、大士、大卜，典司六典。 曲禮下
天子之五官：曰司徒、司馬、司空、司士、司寇，典司五眾。 曲禮下
天子之六府：曰司土、司木、司水、司草、司器、司貨，典司六職。 曲禮下
天子之六工：曰土工、金工、石工、木工、獸工、草工，典制六材。 曲禮下
五官致貢，曰享。 曲禮下
五官之長，曰伯：是職方。 曲禮下
其擯於天子也，曰天子之吏。 曲禮下
天子同姓，謂之伯父；異姓，謂之伯舅。 曲禮下
自稱於諸侯，曰天子之老，於外曰公；於其國曰君。 曲禮下
公儀仲子之喪，檀弓免焉。 檀弓上
仲子舍其孫而立其子，檀弓曰：何居？我未之前聞也。 檀弓上
趨而就子服伯子於門右，曰：仲子舍其孫而立其子，何也？伯子曰：仲子亦猶行古之道也。 檀弓上
昔者文王舍伯邑考而立武王，微子舍其孫腯而立衍也；夫仲子亦猶行古之道也。 檀弓上
子游問諸孔子，孔子曰：否！ 檀弓上
立孫。 檀弓上
事親有隱而無犯，左右就養無方，服勤至死，致喪三年。 檀弓上
事君有犯而無隱，左右就養有方，服勤至死，方喪三年。 檀弓上
事師無犯無隱，左右就養無方，服勤至死，心喪三年。 檀弓上
季武子成寢，杜氏之葬在西階之下，請合葬焉，許之。 檀弓上
入宮而不敢哭。 檀弓上
武子曰：合葬非古也，自周公以來，未之有改也。 檀弓上
吾許其大而不許其細，何居？命之哭。 檀弓上
子上之母死而不喪。 
門人問諸子思曰：昔者子之先君子喪出母乎？曰：然。 
子之不使白也喪之。 
何也？子思曰：昔者吾先君子無所失道；道隆則從而隆，道污則從而污。 
汲則安能？為汲也妻者，是為白也母；不為汲也妻者，是不為白也母。 
故孔氏之不喪出母，自子思始也。 
孔子曰：拜而後稽顙，頹乎其順也；稽顙而後拜，頎乎其至也。 檀弓上
三年之喪，吾從其至者。 檀弓上
孔子既得合葬於防，曰：吾聞之：古也墓而不墳；今丘也，東西南北人也，不可以弗識也。 檀弓上
於是封之，崇四尺。 檀弓上
孔子先反，門人後，雨甚；至，孔子問焉曰：爾來何遲也？曰：防墓崩。 檀弓上
孔子不應。 檀弓上
三，孔子泫然流涕曰：吾聞之：古不修墓。 檀弓上
孔子哭子路於中庭。 檀弓上
有人吊者，而夫子拜之。 檀弓上
既哭，進使者而問故。 檀弓上
使者曰：醢之矣。 檀弓上
遂命覆醢。 檀弓上
曾子曰：朋友之墓，有宿草而不哭焉。 檀弓上
子思曰：喪三日而殯，凡附於身者，必誠必信，勿之有悔焉耳矣。 檀弓上
三月而葬，凡附於棺者，必誠必信，勿之有悔焉耳矣。 檀弓上
喪三年以為極，亡則弗之忘矣。 檀弓上
故君子有終身之憂，而無一朝之患。 檀弓上
故忌日不樂。 檀弓上
孔子少孤，不知其墓。 檀弓上
殯於五父之衢。 檀弓上
人之見之者，皆以為葬也。 檀弓上
其慎也，蓋殯也。 檀弓上
問於郰曼父之母，然後得合葬於防。 檀弓上
鄰有喪，舂不相；里有殯，不巷歌。 檀弓上
喪冠不緌。 檀弓上
有虞氏瓦棺，夏后氏堲周，殷人棺槨，周人墻置翣。 檀弓上
周人以殷人之棺槨葬長殤，以夏后氏之堲周葬中殤、下殤，以有虞氏之瓦棺葬無服之殤。 檀弓上
夏后氏尚黑；大事斂用昏，戎事乘驪，牲用玄。 檀弓上
殷人尚白；大事斂用日中，戎事乘翰，牲用白。 檀弓上
周人尚赤；大事斂用日出，戎事乘騵，牲用騂。 檀弓上
穆公之母卒，使人問於曾子曰：如之何？對曰：申也聞諸申之父曰：哭泣之哀、齊斬之情、饘粥之食，自天子達。 檀弓上
布幕，衛也；縿幕，魯也。 檀弓上
晉獻公將殺其世子申生，公子重耳謂之曰：子蓋言子之志於公乎？世子曰：不可，君安驪姬，是我傷公之心也。 檀弓上
曰：然則蓋行乎？世子曰：不可，君謂我欲弒君也，天下豈有無父之國哉！ 檀弓上
吾何行如之？使人辭於狐突曰：申生有罪，不念伯氏之言也，以至于死，申生不敢愛其死；雖然，吾君老矣，子少，國家多難，伯氏不出而圖吾君，伯氏茍出而圖吾君，申生受賜而死。 檀弓上
再拜稽首，乃卒。 檀弓上
是以為恭世子也。 檀弓上
魯人有朝祥而莫歌者，子路笑之。 檀弓上
夫子曰：由，爾責於人，終無已夫？三年之喪，亦已久矣夫。 檀弓上
子路出，夫子曰：又多乎哉！ 檀弓上
逾月則其善也。 檀弓上
魯莊公及宋人戰于乘丘。 檀弓上
縣賁父御，卜國為右。 檀弓上
馬驚，敗績，公隊。 檀弓上
佐車授綏。 檀弓上
公曰：末之卜也。 檀弓上
縣賁父曰：他日不敗績，而今敗績，是無勇也。 檀弓上
遂死之。 檀弓上
圉人浴馬，有流矢在白肉。 檀弓上
公曰：非其罪也。 檀弓上
遂誄之。 檀弓上
士之有誄，自此始也。 檀弓上
曾子寢疾，病。 檀弓上
樂正子春坐於床下，曾元、曾申坐於足，童子隅坐而執燭。 檀弓上
童子曰：華而睆，大夫之簀與？子春曰：止！ 檀弓上
曾子聞之，瞿然曰：呼！ 檀弓上
曰：華而睆，大夫之簀與？曾子曰：然，斯季孫之賜也，我未之能易也。 檀弓上
元，起易簀。 檀弓上
曾元曰：夫子之病帮矣，不可以變，幸而至於旦，請敬易之。 檀弓上
曾子曰：爾之愛我也不如彼。 檀弓上
君子之愛人也以德，細人之愛人也以姑息。 檀弓上
吾何求哉？吾得正而斃焉斯已矣。 檀弓上
舉扶而易之。 檀弓上
反席未安而沒。 檀弓上
始死，充充如有窮；既殯，瞿瞿如有求而弗得；既葬，皇皇如有望而弗至。 檀弓上
練而慨然，祥而廓然。 檀弓上
邾婁復之以矢，蓋自戰於升陘始也。 檀弓上
魯婦人之髽而吊也，自敗於臺鮐始也。 檀弓上
南宮絳之妻之姑之喪，夫子誨之髽曰：爾毋從從爾，爾毋扈扈爾。 檀弓上
蓋榛以為笄，長尺，而總八寸。 檀弓上
孟獻子禫，縣而不樂，比御而不入。 檀弓上
夫子曰：獻子加於人一等矣！ 檀弓上
孔子既祥，五日彈琴而不成聲，十日而成笙歌。 檀弓上
有子蓋既祥而絲屨組纓。 檀弓上
死而不吊者三：畏、厭、溺。 檀弓上
子路有姊之喪，可以除之矣，而弗除也，孔子曰：何弗除也？子路曰：吾寡兄弟而弗忍也。 檀弓上
孔子曰：先王制禮，行道之人皆弗忍也。 檀弓上
子路聞之，遂除之。 檀弓上
大公封於營丘，比及五世，皆反葬於周。 檀弓上
君子曰：樂樂其所自生，禮不忘其本。 檀弓上
古之人有言曰：狐死正丘首。 檀弓上
仁也。 檀弓上
伯魚之母死，期而猶哭。 檀弓上
夫子聞之曰：誰與哭者？門人曰：鯉也。 檀弓上
夫子曰：嘻！ 檀弓上
其甚也。 檀弓上
伯魚聞之，遂除之。 檀弓上
舜葬於蒼梧之野，蓋三妃未之從也。 檀弓上
季武子曰：周公蓋祔。 檀弓上
曾子之喪，浴於爨室。 檀弓上
大功廢業。 檀弓上
或曰：大功，誦可也。 檀弓上
子張病，召申祥而語之曰：君子曰終，小人曰死；吾今日其庶几乎！ 檀弓上
曾子曰：始死之奠，其餘閣也與？ 檀弓上
曾子曰：小功不為位也者，是委巷之禮也。 檀弓上
子思之哭嫂也為位，婦人倡踴；申祥之哭言思也亦然。 檀弓上
古者，冠縮縫，今也，衡縫；故喪冠之反吉，非古也。 檀弓上
曾子謂子思曰：汲！ 檀弓上
吾執親之喪也，水漿不入於口者七日。 檀弓上
子思曰：先王之制禮也，過之者俯而就之，不至焉者，跂而及之。 檀弓上
故君子之執親之喪也，水漿不入於口者三日，杖而後能起。 檀弓上
曾子曰：小功不稅，則是遠兄弟終無服也，而可乎？ 檀弓上
伯高之喪，孔氏之使者未至，冉子攝束帛、乘馬而將之。 檀弓上
孔子曰：異哉！ 檀弓上
徒使我不誠於伯高。 檀弓上
伯高死於衛，赴於孔子，孔子曰：吾惡乎哭諸？兄弟，吾哭諸廟；父之友，吾哭諸廟門之外；師，吾哭諸寢；朋友，吾哭諸寢門之外；所知，吾哭諸野。 
於野，則已疏；於寢，則已重。 
夫由賜也見我，吾哭諸賜氏。 
遂命子貢為之主，曰：為爾哭也來者，拜之；知伯高而來者，勿拜也。 
曾子曰：喪有疾，食肉飲酒，必有草木之滋焉。 檀弓上
以為姜桂之謂也。 檀弓上
子夏喪其子而喪其明。 檀弓上
曾子吊之曰：吾聞之也：朋友喪明則哭之。 檀弓上
曾子哭，子夏亦哭，曰：天乎！ 檀弓上
予之無罪也。 檀弓上
曾子怒曰：商，女何無罪也？吾與女事夫子於洙泗之間，退而老於西河之上，使西河之民疑女於夫子，爾罪一也；喪爾親，使民未有聞焉，爾罪二也；喪爾子，喪爾明，爾罪三也。 檀弓上
而曰女何無罪與！ 檀弓上
子夏投其杖而拜曰：吾過矣！ 檀弓上
吾過矣！ 檀弓上
吾離群而索居，亦已久矣。 檀弓上
夫晝居於內，問其疾可也；夜居於外，吊之可也。 檀弓上
是故君子非有大故，不宿於外；非致齊也、非疾也，不晝夜居於內。 檀弓上
高子皋之執親之喪也，泣血三年，未嘗見齒，君子以為難。 檀弓上
衰，與其不當物也，寧無衰。 檀弓上
齊衰不以邊坐，大功不以服勤。 檀弓上
孔子之衛，遇舊館人之喪，入而哭之哀。 檀弓上
出，使子貢說驂而賻之。 檀弓上
子貢曰：於門人之喪，未有所說驂，說驂於舊館，無乃已重乎？夫子曰：予鄉者入而哭之，遇於一哀而出涕。 檀弓上
予惡夫涕之無從也。 檀弓上
小子行之。 檀弓上
孔子在衛，有送葬者，而夫子觀之，曰：善哉為喪乎！ 檀弓上
足以為法矣，小子識之。 檀弓上
子貢曰：夫子何善爾也？曰：其往也如慕，其反也如疑。 檀弓上
子貢曰：豈若速反而虞乎？子曰：小子識之，我未之能行也。 檀弓上
顏淵之喪，饋祥肉，孔子出受之，入，彈琴而後食之。 檀弓上
孔子與門人立，拱而尚右，二三子亦皆尚右。 檀弓上
孔子曰：二三子之嗜學也，我則有姊之喪故也。 檀弓上
二三子皆尚左。 檀弓上
孔子蚤作，負手曳杖，消搖於門，歌曰：泰山其頹乎？梁木其壞乎？哲人其萎乎？既歌而入，當戶而坐。 檀弓上
子貢聞之曰：泰山其頹，則吾將安仰？梁木其壞、哲人其萎，則吾將安放？夫子殆將病也。 檀弓上
遂趨而入。 檀弓上
夫子曰：賜！ 檀弓上
爾來何遲也？夏后氏殯於東階之上，則猶在阼也；殷人殯於兩楹之間，則與賓主夾之也；周人殯於西階之上，則猶賓之也。 檀弓上
而丘也殷人也。 檀弓上
予疇昔之夜，夢坐奠於兩楹之間。 檀弓上
夫明王不興，而天下其孰能宗予？予殆將死也。 檀弓上
蓋寢疾七日而沒。 檀弓上
孔子之喪，門人疑所服。 檀弓上
子貢曰：昔者夫子之喪顏淵，若喪子而無服；喪子路亦然。 檀弓上
請喪夫子，若喪父而無服。 檀弓上
孔子之喪，公西赤為志焉：飾棺、墻，置翣設披，周也；設崇，殷也；綢練設旐，夏也。 檀弓上
子張之喪，公明儀為志焉；褚幕丹質，蟻結于四隅，殷士也。 檀弓上
子夏問於孔子曰：居父母之仇如之何？夫子曰：寢苫枕干，不仕，弗與共天下也；遇諸市朝，不反兵而鬥。 檀弓上
曰：請問居昆弟之仇如之何？曰：仕弗與共國；銜君命而使，雖遇之不鬥。 檀弓上
曰：請問居從父昆弟之仇如之何？曰：不為魁，主人能，則執兵而陪其後。 檀弓上
孔子之喪，二三子皆絰而出。 檀弓上
群居則絰，出則否。 檀弓上
易墓，非古也。 檀弓上
子路曰：吾聞諸夫子：喪禮，與其哀不足而禮有餘也，不若禮不足而哀有餘也。 檀弓上
祭禮，與其敬不足而禮有餘也，不若禮不足而敬有餘也。 檀弓上
曾子吊於負夏，主人既祖，填池，推柩而反之，降婦人而後行禮。 檀弓上
從者曰：禮與？曾子曰：夫祖者且也；且，胡為其不可以反宿也？從者又問諸子游曰：禮與？子游曰：飯於牖下，小斂於戶內，大斂於阼，殯於客位，祖於庭，葬於墓，所以即遠也。 檀弓上
故喪事有進而無退。 檀弓上
曾子聞之曰：多矣乎，予出祖者。 檀弓上
曾子襲裘而吊，子游裼裘而吊。 檀弓上
曾子指子游而示人曰：夫夫也，為習於禮者，如之何其裼裘而吊也？主人既小斂、袒、括髮；子游趨而出，襲裘帶絰而入。 檀弓上
曾子曰：我過矣，我過矣，夫夫是也。 檀弓上
子夏既除喪而見，予之琴，和之不和，彈之而不成聲。 檀弓上
作而曰：哀未忘也。 檀弓上
先王制禮，而弗敢過也。 檀弓上
子張既除喪而見，予之琴，和之而和，彈之而成聲，作而曰：先王制禮不敢不至焉。 檀弓上
司寇惠子之喪，子游為之麻衰牡麻絰，文子辭曰：子辱與彌牟之弟游，又辱為之服，敢辭。 檀弓上
子游曰：禮也。 檀弓上
文子退反哭，子游趨而就諸臣之位，文子又辭曰：子辱與彌牟之弟游，又辱為之服，又辱臨其喪，敢辭。 檀弓上
子游曰：固以請。 檀弓上
文子退，扶適子南面而立曰：子辱與彌牟之弟游，又辱為之服，又辱臨其喪，虎也敢不復位。 檀弓上
子游趨而就客位。 檀弓上
將軍文子之喪，既除喪，而後越人來吊，主人深衣練冠，待于廟，垂涕洟，子游觀之曰：將軍文氏之子其庶几乎！ 檀弓上
亡於禮者之禮也，其動也中。 檀弓上
幼名，冠字，五十以伯仲，死謚，周道也。 檀弓上
君之適長殤，車三乘；公之庶長殤，車一乘；大夫之適長殤，車一乘。 檀弓下
公之喪，諸達官之長，杖。 檀弓下
君於大夫，將葬，吊於宮；及出，命引之，三步則止。 檀弓下
如是者三，君退；朝亦如之，哀次亦如之。 檀弓下
五十無車者，不越疆而吊人。 檀弓下
季武子寢疾，蟜固不說齊衰而入見，曰：斯道也，將亡矣；士唯公門說齊衰。 檀弓下
武子曰：不亦善乎，君子表微。 檀弓下
及其喪也，曾點倚其門而歌。 檀弓下
大夫吊，當事而至，則辭焉。 檀弓下
吊於人，是日不樂。 檀弓下
婦人不越疆而吊人。 檀弓下
行吊之日不飲酒食肉焉。 檀弓下
吊於葬者必執引，若從柩及壙，皆執紼。 檀弓下
喪，公吊之，必有拜者，雖朋友州里舍人可也。 檀弓下
吊曰：寡君承事。 檀弓下
主人曰：臨。 檀弓下
君遇柩於路，必使人吊之。 檀弓下
大夫之喪，庶子不受吊。 檀弓下
妻之昆弟為父後者死，哭之適室，子為主，袒免哭踴，夫入門右，使人立于門外告來者，狎則入哭；父在，哭於妻之室；非為父後者。 
哭諸異室。 
有殯，聞遠兄弟之喪，哭于側室；無側室，哭于門內之右；同國，則往哭之。 檀弓下
子張死，曾子有母之喪；齊衰而往哭之。 檀弓下
或曰：齊衰不以吊。 檀弓下
曾子曰：我吊也與哉？ 檀弓下
有若之喪，悼公吊焉，子游擯，由左。 檀弓下
齊穀王姬之喪，魯莊公為之大功。 檀弓下
或曰：由魯嫁，故為之服姊妹之服。 檀弓下
或曰：外祖母也，故為之服。 檀弓下
晉獻公之喪，秦穆公使人吊公子重耳，且曰：寡人聞之：亡國恒於斯，得國恒於斯。 檀弓下
雖吾子儼然在憂服之中，喪亦不可久也，時亦不可失也。 檀弓下
孺子其圖之。 檀弓下
以告舅犯，舅犯曰：孺子其辭焉；喪人無寶，仁親以為寶。 檀弓下
父死之謂何？又因以為利，而天下其孰能說之？孺子其辭焉。 檀弓下
公子重耳對客曰：君惠吊亡臣重耳，身喪父死，不得與於哭泣之哀，以為君憂。 檀弓下
父死之謂何？或敢有他志，以辱君義。 檀弓下
稽顙而不拜，哭而起，起而不私。 檀弓下
子顯以致命於穆公。 檀弓下
穆公曰：仁夫公子重耳！ 檀弓下
夫稽顙而不拜，則未為後也，故不成拜；哭而起，則愛父也；起而不私，則遠利也。 檀弓下
帷殯，非古也，自敬姜之哭穆伯始也。 檀弓下
喪禮，哀戚之至也。 檀弓下
節哀，順變也；君子念始之者也。 檀弓下
復，盡愛之道也，有禱祠之心焉；望反諸幽，求諸鬼神之道也；北面，求諸幽之義也。 檀弓下
拜稽顙，哀戚之至隱也；稽顙，隱之甚也。 檀弓下
飯用米貝，弗忍虛也；不以食道，用美焉爾。 檀弓下
銘，明旌也，以死者為不可別已，故以其旗識之。 檀弓下
愛之，斯錄之矣；敬之，斯盡其道焉耳。 檀弓下
重，主道也，殷主綴重焉；周主重徹焉。 檀弓下
奠以素器，以生者有哀素之心也；唯祭祀之禮，主人自盡焉爾；豈知神之所饗，亦以主人有齊敬之心也。 檀弓下
辟踴，哀之至也，有算，為之節文也。 檀弓下
袒、括髮，變也；慍，哀之變也。 檀弓下
去飾，去美也；袒、括髮，去飾之甚也。 檀弓下
有所袒、有所襲，哀之節也。 檀弓下
弁絰葛而葬，與神交之道也，有敬心焉。 檀弓下
周人弁而葬，殷人冔而葬。 檀弓下
歠主人、主婦室老，為其病也，君命食之也。 檀弓下
反哭升堂，反諸其所作也；主婦入于室，反諸其所養也。 
反哭之吊也，哀之至也。 檀弓下
反而亡焉，失之矣，於是為甚。 檀弓下
殷既封而吊，周反哭而吊。 檀弓下
孔子曰：殷已愨，吾從周。 檀弓下
葬於北方北首，三代之達禮也，之幽之故也。 檀弓下
既封，主人贈，而祝宿虞尸。 檀弓下
既反哭，主人與有司視虞牲，有司以几筵舍奠於墓左，反，日中而虞。 檀弓下
葬日虞，弗忍一日離也。 檀弓下
是日也，以虞易奠。 檀弓下
卒哭曰成事，是日也，以吉祭易喪祭，明日，祔于祖父。 檀弓下
其變而之吉祭也，比至於祔，必於是日也接，不忍一日末有所歸也。 檀弓下
殷練而祔，周卒哭而祔。 檀弓下
孔子善殷。 檀弓下
君臨臣喪，以巫祝桃茢執戈，惡之也；所以異於生也。 檀弓下
喪有死之道焉。 檀弓下
先王之所難言也。 檀弓下
喪之朝也，順死者之孝心也，其哀離其室也，故至於祖考之廟而後行。 檀弓下
殷朝而殯於祖，周朝而遂葬。 檀弓下
孔子謂：為明器者，知喪道矣，備物而不可用也。 檀弓下
哀哉！ 檀弓下
死者而用生者之器也。 檀弓下
不殆於用殉乎哉？其曰明器，神明之也。 檀弓下
塗車、芻靈，自古有之，明器之道也。 檀弓下
孔子謂為芻靈者善，謂為俑者不仁，不殆於用人乎哉？ 檀弓下
穆公問於子思曰：為舊君反服，古與？子思曰：古之君子，進人以禮，退人以禮，故有舊君反服之禮也；今之君子，進人若將加諸膝，退人若將隊諸淵，毋為戎首，不亦善乎！ 檀弓下
又何反服之禮之有？ 檀弓下
悼公之喪，季昭子問於孟敬子曰：為君何食？敬子曰：食粥，天下之達禮也。 檀弓下
吾三臣者之不能居公室也，四方莫不聞矣，勉而為瘠則吾能，毋乃使人疑夫不以情居瘠者乎哉？我則食食。 檀弓下
衛司徒敬子死，子夏吊焉，主人未小斂，絰而往。 檀弓下
子游吊焉，主人既小斂，子游出，絰反哭，子夏曰：聞之也與？曰：聞諸夫子，主人未改服，則不絰。 檀弓下
曾子曰：晏子可謂知禮也已，恭敬之有焉。 檀弓下
有若曰：晏子一狐裘三十年，遣車一乘，及墓而反；國君七個，遣車七乘；大夫五個，遣車五乘，晏子焉知禮？曾子曰：國無道，君子恥盈禮焉。 檀弓下
國奢，則示之以儉；國儉，則示之以禮。 檀弓下
國昭子之母死，問於子張曰：葬及墓，男子、婦人安位？子張曰：司徒敬子之喪，夫子相，男子西鄉，婦人東鄉。 檀弓下
曰：噫！ 檀弓下
毋。 檀弓下
曰：我喪也斯沾。 檀弓下
爾專之，賓為賓焉，主為主焉，婦人從男子皆西鄉。 檀弓下
穆伯之喪，敬姜晝哭；文伯之喪，晝夜哭。 檀弓下
孔子曰：知禮矣。 檀弓下
文伯之喪，敬姜據其床而不哭，曰：昔者吾有斯子也，吾以將為賢人也，吾未嘗以就公室；今及其死也，朋友諸臣未有出涕者，而內人皆行哭失聲。 檀弓下
斯子也，必多曠於禮矣夫！ 檀弓下
季康子之母死，陳褻衣。 檀弓下
敬姜曰：婦人不飾，不敢見舅姑，將有四方之賓來，褻衣何為陳於斯？命徹之。 檀弓下
有子與子游立，見孺子慕者，有子謂子游曰：予壹不知夫喪之踴也，予欲去之久矣。 檀弓下
情在於斯，其是也夫？子游曰：禮：有微情者，有以故興物者；有直情而徑行者，戎狄之道也。 檀弓下
禮道則不然，人喜則斯陶，陶斯詠，詠斯猶，猶斯舞，舞斯慍，慍斯戚，戚斯嘆，嘆斯辟，辟斯踴矣。 檀弓下
品節斯，斯之謂禮。 檀弓下
人死，斯惡之矣，無能也，斯倍之矣。 檀弓下
是故制絞衾、設蔞翣，為使人勿惡也。 檀弓下
始死，脯醢之奠；將行，遣而行之；既葬而食之，未有見其饗之者也。 檀弓下
自上世以來，未之有舍也，為使人勿倍也。 檀弓下
故子之所刺於禮者，亦非禮之訾也。 檀弓下
吳侵陳，斬祀殺厲，師還出竟，陳大宰嚭使於師。 檀弓下
夫差謂行人儀曰：是夫也多言，盍嘗問焉；師必有名，人之稱斯師也者，則謂之何？大宰嚭曰：古之侵伐者，不斬祀、不殺厲、不獲二毛；今斯師也，殺厲與？其不謂之殺厲之師與？曰：反爾地，歸爾子，則謂之何？曰：君王討敝邑之罪，又矜而赦之，師與，有無名乎？ 檀弓下
顏丁善居喪：始死，皇皇焉如有求而弗得；及殯，望望焉如有從而弗及；既葬，慨焉如不及其反而息。 檀弓下
子張問曰：《書》云：『高宗三年不言，言乃歡。 檀弓下
』有諸？仲尼曰：胡為其不然也？古者天子崩，王世子聽於冢宰三年。 檀弓下
知悼子卒，未葬；平公飲酒，師曠、李調侍，鼓鐘。 檀弓下
杜蕢自外來，聞鐘聲，曰：安在？曰：在寢。 檀弓下
杜蕢入寢，歷階而升，酌，曰：曠飲斯。 檀弓下
又酌，曰：調飲斯。 檀弓下
又酌，堂上北面坐飲之。 檀弓下
降，趨而出。 檀弓下
平公呼而進之曰：蕢，曩者爾心或開予，是以不與爾言；爾飲曠何也？曰：子卯不樂；知悼子在堂，斯其為子卯也大矣。 檀弓下
曠也大師也，不以詔，是以飲之也。 檀弓下
爾飲調何也？曰：調也君之褻臣也，為一飲一食，忘君之疾，是以飲之也。 檀弓下
爾飲何也？曰：蕢也宰夫也，非刀匕是共，又敢與知防，是以飲之也。 檀弓下
王者之制：祿爵，公、侯、伯、子、男，凡五等。 王制
諸侯之上大夫卿、下大夫、上士、中士、下士，凡五等。 王制
天子之田方千里，公侯田方百里，伯七十里，子男五十里。 王制
不能五十里者，不合於天子，附於諸侯曰附庸。 王制
天子之三公之田視公侯，天子之卿視伯，天子之大夫視子男，天子之元士視附庸。 王制
制：農田百畝。 王制
百畝之分：上農夫食九人，其次食八人，其次食七人，其次食六人；下農夫食五人。 王制
庶人在官者，其祿以是為差也。 王制
諸侯之下士視上農夫，祿足以代其耕也。 王制
中上倍下士，上士倍中士，下大夫倍上士；卿，四大夫祿；君，十卿祿。 王制
次國之卿，三大夫祿；君，十卿祿。 王制
小國之卿，倍大夫祿，君十卿祿。 王制
次國之上卿，位當大國之中，中當其下，下當其上大夫。 王制
小國之上卿，位當大國之下卿，中當其上大夫，下當其下大夫，其有中士、下士者，數各居其上之三分。 王制
凡四海之內九州，州方千里。 王制
州，建百里之國三十，七十里之國六十，五十里之國百有二十，凡二百一十國；名山大澤不以封，其餘以為附庸間田。 王制
八州，州二百一十國。 王制
天子之縣內，方百里之國九，七十里之國二十有一，五十里之國六十有三，凡九十三國；名山大澤不以封，其餘以祿士，以為間田。 王制
凡九州，千七百七十三國。 王制
天子之元士、諸侯之附庸不與。 王制
天子百里之內以共官，千里之內以為御。 王制
千里之外，設方伯。 王制
五國以為屬，屬有長。 王制
十國以為連，連有帥。 王制
三十國以為卒，卒有正。 王制
二百一十國以為州，州有伯。 王制
八州八伯，五十六正，百六十八帥，三百三十六長。 王制
八伯各以其屬，屬於天子之老二人，分天下以為左右，曰二伯。 王制
千里之內曰甸，千里之外，曰采、曰流。 王制
天子：三公，九卿，二十七大夫，八十一元士。 
大國：三卿；皆命於天子；下大夫五人，上士二十七人。 
次國：三卿；二卿命於天子，一卿命於其君；下大夫五人，上士二十七人。 
小國：二卿；皆命於其君；下大夫五人，上士二十七人。 
天子使其大夫為三監，監於方伯之國，國三人。 王制
天子之縣內諸侯，祿也；外諸侯，嗣也。 王制
制：三公，一命卷；若有加，則賜也。 王制
不過九命。 王制
次國之君，不過七命；小國之君，不過五命。 王制
大國之卿，不過三命；下卿再命，小國之卿與下大夫一命。 王制
凡官民材，必先論之。 王制
論辨然後使之，任事然後爵之，位定然後祿之。 王制
爵人於朝，與士共之。 王制
刑人於市，與眾棄之。 王制
是故公家不畜刑人，大夫弗養，士遇之涂弗與言也；屏之四方，唯其所之，不及以政，亦弗故生也。 王制
諸侯之於天子也，比年一小聘，三年一大聘，五年一朝。 王制
天子五年一巡守：歲二月，東巡守至于岱宗，柴而望祀山川；覲諸侯；問百年者就見之。 王制
命大師陳詩以觀民風，命市納賈以觀民之所好惡，志淫好辟。 王制
命典禮考時月，定日，同律，禮樂制度衣服正之。 王制
山川神祇，有不舉者，為不敬；不敬者，君削以地。 王制
宗廟，有不順者為不孝；不孝者，君絀以爵。 王制
變禮易樂者，為不從；不從者，君流。 王制
革制度衣服者，為畔；畔者，君討。 王制
有功德於民者，加地進律。 王制
五月，南巡守至于南岳，如東巡守之禮。 王制
八月，西巡守至于西岳，如南巡守之禮。 王制
十有一月，北巡守至于北岳，如西巡守之禮。 王制
歸，假于祖禰，用特。 王制
天子將出，類乎上帝，宜乎社，造乎禰。 王制
諸侯將出，宜乎社，造乎禰。 王制
天子無事與諸侯相見曰朝，考禮正刑一德，以尊于天子。 王制
天子賜諸侯樂，則以柷將之，賜伯、子、男樂，則以鼗將之。 王制
諸侯，賜弓矢然後征，賜鈇鉞然後殺，賜圭瓚然後為鬯。 王制
未賜圭瓚，則資鬯於天子。 王制
天子命之教然後為學。 王制
小學在公宮南之左，大學在郊。 王制
天子曰辟癰，諸侯曰頖宮。 王制
天子將出征，類乎上帝，宜乎社，造乎禰，禡於所征之地。 
受命於祖，受成於學。 
出征，執有罪；反，釋奠于學，以訊馘告。 
天子、諸侯無事則歲三田：一為乾豆，二為賓客，三為充君之庖。 王制
無事而不田，曰不敬；田不以禮，曰暴天物。 王制
天子不合圍，諸侯不掩群。 王制
天子殺則下大綏，諸侯殺則下小綏，大夫殺則止佐車。 王制
佐車止，則百姓田獵。 王制
獺祭魚，然後虞人入澤梁。 王制
豺祭獸，然後田獵。 王制
鳩化為鷹，然後設罻羅。 王制
草木零落，然後入山林。 王制
昆蟲未蟄，不以火田，不麑，不卵，不殺胎，不殀夭，不覆巢。 王制
冢宰制國用，必於歲之杪，五穀皆入然後制國用。 王制
用地小大，視年之豐耗。 王制
以三十年之通制國用，量入以為出，祭用數之仂。 王制
喪，三年不祭，唯祭天地社稷為越紼而行事。 王制
喪用三年之仂。 王制
喪祭，用不足曰暴，有余曰浩。 王制
祭，豐年不奢，凶年不儉。 王制
國無九年之蓄曰不足，無六年之蓄曰急，無三年之蓄曰國非其國也。 王制
三年耕，必有一年之食；九年耕，必有三年之食。 王制
以三十年之通，雖有凶旱水溢，民無菜色，然後天子食，日舉以樂。 王制
天子七日而殯，七月而葬。 王制
諸侯五日而殯，五月而葬。 王制
大夫、士、庶人，三日而殯，三月而葬。 王制
三年之喪，自天子達，庶人縣封，葬不為雨止，不封不樹，喪不貳事，自天子達於庶人。 王制
喪從死者，祭從生者。 王制
支子不祭。 王制
天子七廟，三昭三穆，與太祖之廟而七。 王制
諸侯五廟，二昭二穆，與太祖之廟而五。 王制
大夫三廟，一昭一穆，與太祖之廟而三。 王制
士一廟。 王制
庶人祭於寢。 王制
天子、諸侯宗廟之祭：春曰礿，夏曰禘，秋曰嘗，冬曰烝。 王制
天子祭天地，諸侯祭社稷，大夫祭五祀。 王制
天子祭天下名山大川：五岳視三公，四瀆視諸侯。 王制
諸侯祭名山大川之在其地者。 王制
天子諸侯祭因國之在其地而無主後者。 王制
天子犆礿，祫禘，祫嘗，祫烝。 王制
諸侯礿則不禘，禘則不嘗，嘗則不烝，烝則不礿。 王制
諸侯礿，犆；禘，一犆一祫；嘗，祫；烝，祫。 王制
天子社稷皆大牢，諸侯社稷皆少牢。 王制
大夫、士宗廟之祭，有田則祭，無田則薦。 王制
庶人春薦韭，夏薦麥，秋薦黍，冬薦稻。 王制
韭以卵，麥以魚，黍以豚，稻以雁。 王制
祭天地之牛，角繭栗；宗廟之牛，角握；賓客之牛，角尺。 王制
諸侯無故不殺牛，大夫無故不殺羊，士無故不殺犬豕，庶人無故不食珍。 王制
庶羞不逾牲，燕衣不逾祭服，寢不逾廟。 王制
古者：公田，藉而不稅。 王制
市，廛而不稅。 王制
關，譏而不征。 王制
林麓川澤，以時入而不禁。 王制
夫圭田無征。 王制
用民之力，歲不過三日。 王制
田里不粥，墓地不請。 王制
司空執度度地，居民山川沮澤，時四時。 王制
量地遠近，興事任力。 王制
凡使民：任老者之事，食壯者之食。 王制
凡居民材，必因天地寒暖燥濕，廣谷大川異制。 王制
民生其間者異俗：剛柔輕重遲速異齊，五味異和，器械異制，衣服異宜。 王制
修其教，不易其俗；齊其政，不易其宜。 王制
中國戎夷，五方之民，皆有其性也，不可推移。 王制
東方曰夷，被髮文身，有不火食者矣。 王制
南方曰蠻，雕題交趾，有不火食者矣。 王制
西方曰戎，被髮衣皮，有不粒食者矣。 王制
北方曰狄，衣羽毛穴居，有不粒食者矣。 王制
中國、夷、蠻、戎、狄，皆有安居、和味、宜服、利用、備器，五方之民，言語不通，嗜欲不同。 王制
達其志，通其欲：東方曰寄，南方曰象，西方曰狄鞮，北方曰譯。 王制
凡居民，量地以制邑，度地以居民。 王制
地、邑、民、居，必參相得也。 王制
無曠土，無游民，食節事時，民咸安其居，樂事勸功，尊君親上，然後興學。 王制
司徒修六禮以節民性，明七教以興民德，齊八政以防淫，一道德以同俗，養耆老以致孝，恤孤獨以逮不足，上賢以崇德，簡不肖以絀惡。 王制
命鄉，簡不帥教者以告。 王制
耆老皆朝于庠，元日，習射上功，習鄉上齒，大司徒帥國之俊士與執事焉。 王制
不變，命國之右鄉，簡不帥教者移之左；命國之左鄉，簡不帥教者移之右，如初禮。 王制
不變，移之郊，如初禮。 王制
不變，移之遂，如初禮。 王制
不變，屏之遠方，終身不齒。 王制
命鄉，論秀士，升之司徒，曰選士。 王制
司徒論選士之秀者而升之學，曰俊士。 王制
升於司徒者，不征於鄉；升於學者，不征於司徒，曰造士。 王制
樂正崇四術，立四教，順先王詩書禮樂以造士。 王制
春、秋教以禮樂，冬、夏教以詩書。 王制
王大子、王子、群後之大子、卿大夫元士之適子、國之俊選，皆造焉。 王制
凡入學以齒。 王制
將出學，小胥、大胥、小樂正簡不帥教者以告于大樂正。 王制
大樂正以告于王。 王制
王命三公、九卿、大夫、元士皆入學。 王制
不變，王親視學。 王制
不變，王三日不舉，屏之遠方。 王制
西方曰棘，東方曰寄，終身不齒。 王制
孟春之月，日在營室，昏參中，旦尾中。 月令
其日甲乙。 月令
其帝大皞，其神句芒。 月令
其蟲鱗。 月令
其音角，律中大蔟。 月令
其數八。 月令
其味酸，其臭膻。 月令
其祀戶，祭先脾。 月令
東風解凍，蟄蟲始振，魚上冰，獺祭魚，鴻雁來。 月令
天子居青陽左个。 月令
乘鸞路，駕倉龍，載青旗，衣青衣，服倉玉，食麥與羊，其器疏以達。 月令
是月也，以立春。 月令
先立春三日，大史謁之天子曰：某日立春，盛德在木。 月令
天子乃齊。 月令
立春之日，天子親帥三公、九卿、諸侯、大夫以迎春於東郊。 月令
還反，賞公卿、諸侯、大夫於朝。 月令
命相布德和令，行慶施惠，下及兆民。 月令
慶賜遂行，毋有不當。 月令
乃命大史守典奉法，司天日月星辰之行，宿離不貸，毋失經紀，以初為常。 月令
是月也，天子乃以元日祈穀于上帝。 月令
乃擇元辰，天子親載耒耜，措之參保介之御間，帥三公、九卿、諸侯、大夫，躬耕帝藉。 月令
天子三推，三公五推，卿諸侯九推。 月令
反，執爵于大寢，三公、九卿、諸侯、大夫皆御，命曰：勞酒。 月令
是月也，天氣下降，地氣上騰，天地和同，草木萌動。 月令
王命布農事，命田舍東郊，皆修封疆，審端經術。 月令
善相丘陵阪險原隰土地所宜，五穀所殖，以教道民，必躬親之。 月令
田事既飭，先定準直，農乃不惑。 月令
是月也，命樂正入學習舞。 月令
乃修祭典。 月令
命祀山林川澤，犧牲毋用牝。 月令
禁止伐木。 月令
毋覆巢，毋殺孩蟲、胎、夭、飛鳥。 月令
毋麑，毋卵。 月令
毋聚大眾，毋置城郭。 月令
掩骼埋胔。 月令
是月也，不可以稱兵，稱兵必天殃。 月令
兵戎不起，不可從我始。 月令
毋變天之道，毋絕地之理，毋亂人之紀。 月令
孟春行夏令，則雨水不時，草木蚤落，國時有恐。 月令
行秋令則其民大疫，猋風暴雨總至，藜莠蓬蒿并興。 月令
行冬令則水潦為敗，雪霜大摯，首種不入。 月令
仲春之月，日在奎，昏弧中，旦建星中。 月令
其日甲乙，其帝大皞，其神句芒。 月令
其蟲鱗。 月令
其音角，律中夾鐘。 月令
其數八。 月令
其味酸，其臭膻，其祀戶，祭先脾。 月令
始雨水，桃始華，倉庚鳴，鷹化為鳩。 月令
天子居青陽大廟，乘鸞路，駕倉龍，載青旗，衣青衣，服倉玉，食麥與羊，其器疏以達。 月令
是月也，安萌芽，養幼少，存諸孤。 月令
擇元日，命民社。 月令
命有司省囹圄，去桎梏，毋肆掠，止獄訟。 月令
是月也，玄鳥至。 月令
至之日，以大牢祠于高禖。 月令
天子親往，后妃帥九嬪御。 月令
乃禮天子所御，帶以弓韣，授以弓矢，于高禖之前。 月令
是月也，日夜分。 月令
雷乃發聲，始電，蟄蟲咸動，啟戶始出。 月令
先雷三日，奮木鐸以令兆民曰：雷將發聲，有不戒其容止者，生子不備，必有凶災。 月令
日夜分，則同度量，鈞衡石，角斗甬，正權概。 月令
是月也，耕者少舍。 月令
乃修闔扇，寢廟畢備。 月令
毋作大事，以妨農之事。 月令
是月也，毋竭川澤，毋漉陂池，毋焚山林。 月令
天子乃鮮羔開冰，先薦寢廟。 月令
上丁，命樂正習舞，釋菜。 月令
天子乃帥三公、九卿、諸侯、大夫親往視之。 月令
仲丁，又命樂正入學習舞。 月令
是月也，祀不用犧牲，用圭璧，更皮幣。 月令
仲春行秋令，則其國大水，寒氣總至，寇戎來征。 月令
行冬令，則陽氣不勝，麥乃不熟，民多相掠。 月令
行夏令，則國乃大旱，暖氣早來，蟲螟為害。 月令
季春之月，日在胃，昏七星中，旦牽牛中。 月令
其日甲乙。 月令
其帝大皞，其神句芒。 月令
其蟲鱗。 月令
其音角，律中姑洗。 月令
其數八。 月令
其味酸，其臭膻。 月令
其祀戶，祭先脾。 月令
桐始華，田鼠化為鴽，虹始見，萍始生。 月令
天子居青陽右个，乘鸞路，駕倉龍，載青旗，衣青衣，服倉玉。 月令
食麥與羊，其器疏以達。 月令
是月也，天子乃薦鞠衣于先帝。 月令
命舟牧覆舟，五覆五反。 月令
乃告舟備具於天子焉，天子始乘舟。 月令
薦鮪于寢廟，乃為麥祈實。 月令
是月也，生氣方盛，陽氣發泄，句者畢出，萌者盡達。 月令
不可以內。 月令
天子布德行惠，命有司發倉廩，賜貧窮，振乏絕，開府庫，出幣帛，周天下。 月令
勉諸侯，聘名士，禮賢者。 月令
是月也，命司空曰：時雨將降，下水上騰，循行國邑，周視原野，修利堤防，道達溝瀆，開通道路，毋有障塞。 月令
田獵罝罘、羅網、畢翳、餧獸之藥，毋出九門。 月令
是月也，命野虞毋伐桑柘。 月令
鳴鳩拂其羽，戴勝降於桑。 月令
具曲植籧筐。 月令
后妃齊戒，親東鄉躬桑。 月令
禁婦女毋觀，省婦使以勸蠶事。 月令
蠶事既登，分繭稱絲效功，以共郊廟之服，無有敢惰。 月令
是月也，命工師令百工審五庫之量：金鐵，皮革筋，角齒，羽箭干，脂膠丹漆，毋或不良。 月令
百工咸理，監工日號；毋悖于時，毋或作為淫巧以蕩上心。 月令
是月之末，擇吉日，大合樂，天子乃率三公、九卿、諸侯、大夫親往視之。 月令
是月也，乃合累牛騰馬，游牝於牧。 月令
犧牲駒犢，舉，書其數。 月令
命國難，九門磔攘，以畢春氣。 月令
季春行冬令，則寒氣時發，草木皆肅，國有大恐。 月令
行夏令，則民多疾疫，時雨不降，山林不收。 月令
行秋令，則天多沉陰，淫雨蚤降，兵革并起。 月令
孟夏之月，日在畢，昏翼中，旦婺女中。 月令
其日丙丁。 月令
其帝炎帝，其神祝融。 月令
其蟲羽。 月令
其音徵，律中中呂。 月令
其數七。 月令
其味苦，其臭焦。 月令
其祀灶，祭先肺。 月令
螻蟈鳴，蚯螾出，王瓜生，苦菜秀。 月令
天子居明堂左个，乘朱路，駕赤騮，載赤旗，衣朱衣，服赤玉。 月令
食菽與雞，其器高以粗。 月令
是月也，以立夏。 月令
先立夏三日，大史謁之天子曰：某日立夏，盛德在火。 月令
天子乃齊。 月令
立夏之日，天子親帥三公、九卿、大夫以迎夏於南郊。 月令
還反，行賞，封諸侯。 月令
慶賜遂行，無不欣說。 月令
乃命樂師，習合禮樂。 月令
命太尉，贊桀俊，遂賢良，舉長大，行爵出祿，必當其位。 月令
是月也，繼長增高，毋有壞墮，毋起土功，毋發大眾，毋伐大樹。 月令
是月也，天子始絺。 月令
命野虞出行田原，為天子勞農勸民，毋或失時。 月令
命司徒巡行縣鄙，命農勉作，毋休于都。 月令
是月也，驅獸毋害五穀，毋大田獵。 月令
農乃登麥，天子乃以彘嘗麥，先薦寢廟。 月令
是月也，聚畜百藥。 月令
靡草死，麥秋至。 月令
斷薄刑，決小罪，出輕系。 月令
蠶事畢，后妃獻繭。 月令
乃收繭稅，以桑為均，貴賤長幼如一，以給郊廟之服。 月令
是月也，天子飲酎，用禮樂。 月令
孟夏行秋令，則苦雨數來，五穀不滋，四鄙入保。 月令
行冬令，則草木蚤枯，後乃大水，敗其城郭。 月令
行春令，則蝗蟲為災，暴風來格，秀草不實。 月令
仲夏之月，日在東井，昏亢中，旦危中。 月令
其日丙丁。 月令
其帝炎帝，其神祝融。 月令
其蟲羽。 月令
其音徵，律中蕤賓。 月令
其數七。 月令
其味苦，其臭焦。 月令
其祀灶，祭先肺。 月令
小暑至，螳蜋生。 月令
鵙始鳴，反舌無聲。 月令
天子居明堂太廟，乘朱路，駕赤騮，載赤旗，衣朱衣，服赤玉，食菽與雞，其器高以粗。 月令
養壯佼。 月令
是月也，命樂師修鞀鞞鼓，均琴瑟管簫，執干戚戈羽，調竽笙篪簧，飭鐘磬柷敔。 月令
命有司為民祈祀山川百源，大雩帝，用盛樂。 月令
乃命百縣，雩祀百辟卿士有益於民者，以祈穀實。 月令
農乃登黍。 月令
是月也，天子乃以雛嘗黍，羞以含桃，先薦寢廟。 月令
令民毋艾藍以染，毋燒灰，毋暴布。 月令
門閭毋閉，關市毋索。 月令
挺重囚，益其食。 月令
游牝別群，則縶騰駒，班馬政。 月令
是月也，日長至，陰陽爭，死生分。 月令
君子齊戒，處必掩身，毋躁。 月令
止聲色，毋或進。 月令
薄滋味，毋致和。 月令
節嗜欲，定心氣，百官靜事毋刑，以定晏陰之所成。 月令
鹿角解，蟬始鳴。 月令
半夏生，木堇榮。 月令
是月也，毋用火南方。 月令
可以居高明，可以遠眺望，可以升山陵，可以處臺榭。 月令
仲夏行冬令，則雹凍傷穀，道路不通，暴兵來至。 月令
行春令，則五穀晚熟，百螣時起，其國乃饑。 月令
行秋令，則草木零落，果實早成，民殃於疫。 月令
季夏之月，日在柳，昏火中，旦奎中。 月令
其日丙丁。 月令
其帝炎帝，其神祝融。 月令
其蟲羽。 月令
其音徵，律中林鐘。 月令
其數七。 月令
其味苦，其臭焦。 月令
其祀灶，祭先肺。 月令
溫風始至，蟋蟀居壁，鷹乃學習，腐草為螢。 月令
天子居明堂右个，乘朱路，駕赤騮，載赤旗，衣朱衣，服赤玉。 月令
食菽與雞，其器高以粗。 月令
命漁師伐蛟取鼉，登龜取黿。 月令
命澤人納材葦。 月令
是月也，命四監大合百縣之秩芻，以養犧牲。 月令
令民無不咸出其力，以共皇天上帝名山大川四方之神，以祠宗廟社稷之靈，以為民祈福。 月令
是月也，命婦官染采，黼黻文章，必以法故，無或差貸。 月令
黑黃倉赤，莫不質良，毋敢詐偽，以給郊廟祭祀之服，以為旗章，以別貴賤等給之度。 月令
是月也，樹木方盛，乃命虞人入山行木，毋有斬伐。 月令
不可以興土功，不可以合諸侯，不可以起兵動眾，毋舉大事，以搖養氣。 月令
毋發令而待，以妨神農之事也。 月令
水潦盛昌，神農將持功，舉大事則有天殃。 月令
是月也，土潤溽暑，大雨時行，燒薙行水，利以殺草，如以熱湯。 月令
可以糞田疇，可以美土強。 月令
曾子問曰：君薨而世子生，如之何？ 曾子問
孔子曰：卿、大夫、士從攝主，北面，於西階南。 
大祝裨冕，執束帛，升自西階盡等，不升堂，命毋哭。 
祝聲三，告曰：『某之子生，敢告。 
』升，奠幣于殯東几上，哭，降。 
眾主人、卿、大夫、士，房中，皆哭不踴。 
盡一哀，反位。 
遂朝奠。 
小宰升舉幣。 
三日，眾主人、卿、大夫、士，如初位，北面。 
大宰、大宗、大祝皆裨冕。 
少師奉子以衰；祝先，子從，宰宗人從。 
入門，哭者止，子升自西階。 
殯前北面。 
祝立于殯東南隅。 
祝聲三曰：『某之子某，從執事，敢見。 
』子拜稽顙哭。 
祝、宰、宗人、眾主人、卿、大夫、士，哭踴三者三，降東反位，皆袒，子踴，房中亦踴三者三。 
襲衰，杖，奠出。 
大宰命祝史，以名遍告于五祀山川。 
曾子問曰：如已葬而世子生，則如之何？ 
孔子曰：大宰、大宗從大祝而告于禰。 曾子問
三月，乃名于禰，以名遍告及社稷宗廟山川。 曾子問
孔子曰：諸侯適天子，必告于祖，奠于禰。 
冕而出視朝，命祝史告於社稷、宗廟、山川。 
乃命國家五官而後行，道而出。 
告者，五日而遍，過是，非禮也。 
凡告，用牲幣。 
反，亦如之。 
諸侯相見，必告于禰，朝服而出視朝。 
命祝史告于五廟所過山川。 
亦命國家五官，道而出。 
反，必親告于祖禰。 
乃命祝史告至于前所告者，而後聽朝而入。 
曾子問曰：并有喪，如之何？何先何後？ 曾子問
孔子曰：葬，先輕而後重；其奠也，先重而後輕；禮也。 
自啟及葬，不奠，行葬不哀次；反葬奠，而後辭於殯，逐修葬事。 
其虞也，先重而後輕，禮也。 
孔子曰：宗子雖七十，無無主婦；非宗子，雖無主婦可也。 
曾子問曰：將冠子，冠者至，揖讓而入，聞齊衰大功之喪，如之何？ 
孔子曰：內喪則廢，外喪則冠而不醴，徹饌而掃，即位而哭。 曾子問
如冠者未至，則廢。 曾子問
如將冠子而未及期日，而有齊衰、大功、小功之喪，則因喪服而冠。 曾子問
除喪不改冠乎？ 
孔子曰：天子賜諸侯大夫冕弁服於大廟，歸設奠，服賜服，於斯乎有冠醮，無冠醴。 
父沒而冠，則已冠掃地而祭於禰；已祭，而見伯父、叔父，而後饗冠者。 
曾子問曰：祭如之何則不行旅酬之事矣？ 曾子問
孔子曰：聞之：小祥者，主人練祭而不旅，奠酬於賓，賓弗舉，禮也。 
昔者，魯昭公練而舉酬行旅，非禮也；孝公大祥，奠酬弗舉，亦非禮也。 
曾子問曰：大功之喪，可以與於饋奠之事乎？ 
孔子曰：豈大功耳！ 曾子問
自斬衰以下皆可，禮也。 曾子問
曾子曰：不以輕服而重相為乎？ 
孔子曰：非此之謂也。 曾子問
天子、諸侯之喪，斬衰者奠；大夫，齊衰者奠；士則朋友奠；不足，則取於大功以下者；不足，則反之。 曾子問
曾子問曰：小功可以與於祭乎？ 曾子問
孔子曰：何必小功耳！ 
自斬衰以下與祭，禮也。 
曾子曰：不以輕喪而重祭乎？ 曾子問
孔子曰：天子、諸侯之喪祭也，不斬衰者不與祭；大夫，齊衰者與祭；士，祭不足，則取於兄弟大功以下者。 
曾子問曰：相識，有喪服可以與於祭乎？ 
孔子曰：緦不祭，又何助於人。 曾子問
曾子問曰：廢喪服，可以與於饋奠之事乎？ 曾子問
孔子曰：說衰與奠，非禮也；以擯相可也。 曾子問
曾子問曰：昏禮既納幣，有吉日，女之父母死，則如之何？ 曾子問
孔子曰：婿使人吊。 
如婿之父母死，則女之家亦使人吊。 
父喪稱父，母喪稱母。 
父母不在，則稱伯父世母。 
婿，已葬，婿之伯父致命女氏曰：『某之子有父母之喪，不得嗣為兄弟，使某致命。 
』女氏許諾，而弗敢嫁，禮也。 
婿，免喪，女之父母使人請，婿弗取，而後嫁之，禮也。 
女之父母死，婿亦如之。 
曾子問曰：親迎，女在涂，而婿之父母死，如之何？ 
孔子曰：女改服布深衣，縞總以趨喪。 曾子問
女在途，而女之父母死，則女反。 曾子問
如婿親迎，女未至，而有齊衰大功之喪，則如之何？ 
孔子曰：男不入，改服於外次；女入，改服於內次；然後即位而哭。 曾子問
曾子問曰：除喪則不復昏禮乎？ 
孔子曰：祭，過時不祭，禮也；又何反於初？ 
孔子曰：嫁女之家，三夜不息燭，思相離也。 
取婦之家，三日不舉樂，思嗣親也。 
三月而廟見，稱來婦也。 
擇日而祭於禰，成婦之義也。 
曾子問曰：女未廟見而死，則如之何？ 
孔子曰：不遷於祖，不祔於皇姑，婿不杖、不菲、不次，歸葬于女氏之黨，示未成婦也。 曾子問
曾子問曰：取女，有吉日而女死，如之何？ 曾子問
孔子曰：婿齊衰而吊，既葬而除之。 
夫死亦如之。 
曾子問曰：喪有二孤，廟有二主，禮與？ 
孔子曰：天無二日，土無二王，嘗禘郊社，尊無二上。 曾子問
未知其為禮也。 曾子問
昔者齊桓公亟舉兵，作偽主以行。 曾子問
及反，藏諸祖廟。 曾子問
廟有二主，自桓公始也。 曾子問
喪之二孤，則昔者衛靈公適魯，遭季桓子之喪，衛君請吊，哀公辭不得命，公為主，客人吊。 曾子問
康子立於門右，北面；公揖讓升自東階，西鄉；客升自西階吊。 曾子問
公拜，興，哭；康子拜稽顙於位，有司弗辯也。 曾子問
今之二孤，自季康子之過也。 曾子問
曾子問曰：古者師行，必以遷廟主行乎？ 曾子問
孔子曰：天子巡守，以遷廟主行，載于齊車，言必有尊也。 
今也取七廟之主以行，則失之矣。 
當七廟、五廟無虛主；虛主者，唯天子崩，諸侯薨與去其國，與祫祭於祖，為無主耳。 
吾聞諸老聃曰：天子崩，國君薨，則祝取群廟之主而藏諸祖廟，禮也。 
卒哭成事而後，主各反其廟。 
君去其國，大宰取群廟之主以從，禮也。 
祫祭於祖，則祝迎四廟之主。 
主，出廟入廟必蹕；老聃云。 
曾子問曰：古者師行，無遷主，則何主？ 
孔子曰：主命。 
問曰：何謂也？ 
孔子曰：天子、諸侯將出，必以幣帛皮圭告于祖禰，遂奉以出，載于齊車以行。 曾子問
每舍，奠焉而後就舍。 曾子問
反必告，設奠卒，斂幣玉，藏諸兩階之間，乃出。 曾子問
蓋貴命也。 曾子問
子游問曰：喪慈母如母，禮與？ 
孔子曰：非禮也。 
古者，男子外有傅，內有慈母，君命所使教子也，何服之有？昔者，魯昭公少喪其母，有慈母良，及其死也，公弗忍也，欲喪之，有司以聞，曰：『古之禮，慈母無服，今也君為之服，是逆古之禮而亂國法也；若終行之，則有司將書之以遺後世。 
無乃不可乎！ 
』公曰：『古者天子練冠以燕居。 
』公弗忍也，遂練冠以喪慈母。 
喪慈母，自魯昭公始也。 
曾子問曰：諸侯旅見天子，入門，不得終禮，廢者幾？ 
孔子曰：四。 曾子問
請問之。 曾子問
曰：大廟火，日食，後之喪，雨沾服失容，則廢。 曾子問
如諸侯皆在而日食，則從天子救日，各以其方色與其兵。 曾子問
大廟火，則從天子救火，不以方色與兵。 曾子問
曾子問曰：諸侯相見，揖讓入門，不得終禮，廢者幾？ 
孔子曰：六。 曾子問
請問之。 曾子問
曰：天子崩，大廟火，日食，後夫人之喪，雨沾服失容，則廢。 曾子問
曾子問曰：天子嘗禘郊社五祀之祭，簠簋既陳，天子崩，後之喪，如之何？ 曾子問
孔子曰：廢。 
曾子問曰：當祭而日食，太廟火，其祭也如之何？孔子曰：接祭而已矣。 
如牲至，未殺，則廢。 
天子崩，未殯，五祀之祭不行；既殯而祭，其祭也，尸入，三飯不侑，酳不酢而已矣。 
自啟至于反哭，五祀之祭不行；已葬而祭，祝畢獻而已。 
曾子問曰：諸侯之祭社稷，俎豆既陳，聞天子崩、後之喪、君薨、夫人之喪，如之何？ 
孔子曰：廢。 曾子問
自薨比至於殯，自啟至于反哭，奉帥天子。 曾子問
曾子問曰：大夫之祭，鼎俎既陳，籩豆既設，不得成禮，廢者幾？ 曾子問
孔子曰：九。 
請問之。 
曰：天子崩、後之喪、君薨、夫人之喪、君之大廟火、日食、三年之喪、齊衰、大功，皆廢。 
外喪自齊衰以下，行也。 
其齊衰之祭也，尸入，三飯不侑，酳不酢而已矣；大功酢而已矣；小功、緦，室中之事而已矣。 
士之所以異者，緦不祭，所祭於死者無服則祭。 
曾子問曰：三年之喪，吊乎？ 
孔子曰：三年之喪，練，不群立，不旅行。 
君子禮以飾情，三年之喪而吊哭，不亦虛乎？ 
曾子問曰：大夫、士有私喪，可以除之矣，而有君服焉，其除之也如之何？ 
孔子曰：有君喪服於身，不敢私服，又何除焉？於是乎有過時而弗除也。 曾子問
君之喪，服除而後殷祭，禮也。 曾子問
曾子問曰：父母之喪，弗除可乎？ 
孔子曰：先王制禮，過時弗舉，禮也；非弗能勿除也，患其過於制也，故君子過時不祭，禮也。 曾子問
曾子問曰：君薨，既殯，而臣有父母之喪，則如之何？ 曾子問
孔子曰：歸居于家，有殷事，則之君所，朝夕否。 
曰：君既啟，而臣有父母之喪，則如之何？ 曾子問
孔子曰：歸哭而反送君。 曾子問
曰：君未殯，而臣有父母之喪，則如之何？ 
孔子曰：歸殯，反于君所，有殷事則歸，朝夕否。 
大夫，室老行事；士，則子孫行事。 
大夫內子，有殷事，亦之君所，朝夕否。 
文王之為世子，朝於王季，日三。 文王世子
雞初鳴而衣服，至於寢門外，問內豎之御者曰：今日安否何如？內豎曰：安。 文王世子
文王乃喜。 文王世子
及日中，又至，亦如之。 文王世子
及莫，又至，亦如之。 文王世子
其有不安節，則內豎以告文王，文王色憂，行不能正履。 文王世子
王季腹膳，然後亦復初。 文王世子
食上，必在，視寒暖之節，食下，問所膳；命膳宰曰：末有原！ 文王世子
應曰：諾。 文王世子
然後退。 文王世子
武王帥而行之，不敢有加焉。 文王世子
文王有疾，武王不脫1冠帶而養。 文王世子
文王一飯，亦一飯；文王再飯，亦再飯。 文王世子
旬有二日乃間。 文王世子
1. 脫 : 原作說。 文王世子
文王謂武王曰：女何夢矣？武王對曰：夢帝與我九齡。 文王世子
文王曰：女以為何也？武王曰：西方有九國焉，君王其終撫諸？文王曰：非也。 文王世子
古者謂年齡，齒亦齡也。 文王世子
我百爾九十，吾與爾三焉。 文王世子
文王九十七乃終，武王九十三而終。 文王世子
成王幼，不能蒞阼，周公相，踐阼而治。 文王世子
抗世子法於伯禽，欲令成王之知父子、君臣、長幼之道也；成王有過，則撻伯禽，所以示成王世子之道也。 文王世子
文王之為世子也。 文王世子
凡學世子及學士，必時。 文王世子
春夏學干戈，秋冬學羽龠，皆於東序。 文王世子
小樂正學干，大胥贊之。 文王世子
龠師學戈，龠師丞贊之。 文王世子
胥鼓南。 文王世子
春誦夏弦，大師詔之。 文王世子
瞽宗秋學禮，執禮者詔之；冬讀書，典書者詔之。 文王世子
禮在瞽宗，書在上庠。 文王世子
凡祭與養老，乞言，合語之禮，皆小樂正詔之於東序。 文王世子
大樂正學舞干戚，語說，命乞言，皆大樂正授數，大司成論說在東序。 文王世子
凡侍坐於大司成者，遠近間三席，可以問。 文王世子
終則負墻，列事未盡，不問。 文王世子
凡學，春官釋奠於其先師，秋冬亦如之。 文王世子
凡始立學者，必釋奠於先聖先師；及行事，必以幣。 文王世子
凡釋奠者，必有合也，有國故則否。 文王世子
凡大合樂，必遂養老。 文王世子
凡語於郊者，必取賢斂才焉。 文王世子
或以德進，或以事舉，或以言揚。 文王世子
曲藝皆誓之，以待又語。 文王世子
三而一有焉，乃進其等，以其序，謂之郊人，遠之。 文王世子
於成均以及取爵於上尊也。 文王世子
始立學者，既興器用幣，然後釋菜不舞不授器，乃退。 文王世子
儐於東序，一獻，無介語可也。 文王世子
教世子。 文王世子
凡三王教世子必以禮樂。 文王世子
樂，所以修內也；禮，所以修外也。 文王世子
禮樂交錯於中，發形於外，是故其成也懌，恭敬而溫文。 文王世子
立大傅、少傅以養之，欲其知父子、君臣之道也。 文王世子
大傅審父子、君臣之道以示之；少傅奉世子，以觀大傅之德行而審喻之。 文王世子
大傅在前，少傅在後；入則有保，出則有師，是以教喻而德成也。 文王世子
師也者，教之以事而喻諸德者也；保也者，慎其身以輔翼之而歸諸道者也。 文王世子
《記》曰：虞、夏、商、周，有師保，有疑丞。 文王世子
設四輔及三公。 文王世子
不必備，唯其人。 文王世子
語使能也。 文王世子
君子曰德，德成而教尊，教尊而官正，官正而國治，君之謂也。 文王世子
仲尼曰：昔者周公攝政，踐阼而治，抗世子法於伯禽，所以善成王也。 文王世子
聞之曰：為人臣者，殺其身有益於君則為之，況於其身以善其君乎？周公優為之！ 文王世子
是故知為人子，然後可以為人父；知為人臣，然後可以為人君；知事人，然後能使人。 文王世子
成王幼，不能蒞阼，以為世子，則無為也，是故抗世子法於伯禽，使之與成王居，欲令成王之知父子、君臣、長幼之義也。 文王世子
君之於世子也，親則父也，尊則君也。 文王世子
有父之親，有君之尊，然後兼天下而有之。 文王世子
是故，養世子不可不慎也。 文王世子
行一物而三善皆得者，唯世子而已。 文王世子
其齒於學之謂也。 文王世子
故世子齒於學，國人觀之曰：將君我而與我齒讓何也？曰：有父在則禮然，然而眾知父子之道矣。 文王世子
其二曰：將君我而與我齒讓何也？曰：有君在則禮然，然而眾著於君臣之義也。 文王世子
其三曰：將君我而與我齒讓何也？曰：長長也，然而眾知長幼之節矣。 文王世子
故父在斯為子，君在斯謂之臣，居子與臣之節，所以尊君親親也。 文王世子
故學之為父子焉，學之為君臣焉，學之為長幼焉，父子、君臣、長幼之道得，而國治。 文王世子
語曰：樂正司業，父師司成，一有元良，萬國以貞。 文王世子
世子之謂也。 文王世子
周公踐阼。 文王世子
庶子之正於公族者，教之以孝弟、睦友、子愛，明父子之義、長幼之序。 文王世子
其朝於公：內朝，則東面北上；臣有貴者，以齒。 文王世子
其在外朝，則以官，司士為之。 文王世子
其在宗廟之中，則如外朝之位。 文王世子
宗人授事，以爵以官。 文王世子
其登餕獻受爵，則以上嗣。 文王世子
庶子治之，雖有三命，不逾父兄。 文王世子
其公大事，則以其喪服之精粗為序。 文王世子
雖於公族之喪亦如之，以次主人。 文王世子
昔者仲尼與於蜡賓，事畢，出游於觀之上，喟然而嘆。 禮運
仲尼之嘆，蓋嘆魯也。 禮運
言偃在側曰：君子何嘆？孔子曰：大道之行也，與三代之英，丘未之逮也，而有志焉。 禮運
大道之行也，天下為公。 禮運
選賢與能，講信修睦，故人不獨親其親，不獨子其子，使老有所終，壯有所用，幼有所長，矜寡孤獨廢疾者，皆有所養。 禮運
男有分，女有歸。 禮運
貨惡其棄於地也，不必藏於己；力惡其不出於身也，不必為己。 禮運
是故謀閉而不興，盜竊亂賊而不作，故外戶而不閉，是謂大同。 禮運
今大道既隱，天下為家，各親其親，各子其子，貨力為己，大人世及以為禮。 禮運
城郭溝池以為固，禮義以為紀；以正君臣，以篤父子，以睦兄弟，以和夫婦，以設制度，以立田里，以賢勇知，以功為己。 禮運
故謀用是作，而兵由此起。 禮運
禹、湯、文、武、成王、周公，由此其選也。 禮運
此六君子者，未有不謹於禮者也。 禮運
以著其義，以考其信，著有過，刑仁講讓，示民有常。 禮運
如有不由此者，在勢者去，眾以為殃，是謂小康。 禮運
言偃復問曰：如此乎禮之急也？孔子曰：夫禮，先王以承天之道，以治人之情。 禮運
故失之者死，得之者生。 禮運
《詩》曰：『相鼠有體，人而無禮；人而無禮，胡不遄死？』是故夫禮，必本於天，殽於地，列於鬼神，達於喪祭、射御、冠昏、朝聘。 禮運
故聖人以禮示之，故天下國家可得而正也。 禮運
言偃復問曰：夫子之極言禮也，可得而聞與？孔子曰：我欲觀夏道，是故之杞，而不足徵也；吾得夏時焉。 禮運
我欲觀殷道，是故之宋，而不足徵也；吾得坤乾焉。 禮運
坤乾之義，夏時之等，吾以是觀之。 禮運
夫禮之初，始諸飲食，其燔黍捭豚，污尊而抔飲，蕢桴而土鼓，猶若可以致其敬於鬼神。 禮運
及其死也，升屋而號，告曰：皋！ 禮運
某復。 禮運
然後飯腥而苴孰。 禮運
故天望而地藏也，體魄則降，知氣在上，故死者北首，生者南鄉，皆從其初。 禮運
昔者先王，未有宮室，冬則居營窟，夏則居橧巢。 禮運
未有火化，食草木之實、鳥獸之肉，飲其血，茹其毛。 禮運
未有麻絲，衣其羽皮。 禮運
後聖有作，然後修火之利，范金合土，以為臺榭、宮室、牖戶，以炮以燔，以亨以炙，以為醴酪；治其麻絲，以為布帛，以養生送死，以事鬼神上帝，皆從其朔。 禮運
故玄酒在室，醴醆在戶，粢醍在堂，澄酒在下。 禮運
陳其犧牲，備其鼎俎，列其琴瑟管磬鐘鼓，修其祝嘏，以降上神與其先祖。 禮運
以正君臣，以篤父子，以睦兄弟，以齊上下，夫婦有所。 禮運
是謂承天之祜。 禮運
作其祝號，玄酒以祭，薦其血毛，腥其俎，孰其殽，與其越席，疏布以冪，衣其浣帛，醴醆以獻，薦其燔炙，君與夫人交獻，以嘉魂魄，是謂合莫。 禮運
然後退而合亨，體其犬豕牛羊，實其簠簋、籩豆、鉶羹。 禮運
祝以孝告，嘏以慈告，是謂大祥。 禮運
此禮之大成也。 禮運
孔子曰：於呼哀哉！ 禮運
我觀周道，幽、厲傷之，吾舍魯何適矣！ 禮運
魯之郊禘，非禮也，周公其衰矣！ 禮運
杞之郊也禹也，宋之郊也契也，是天子之事守也。 禮運
故天子祭天地，諸侯祭社稷。 禮運
祝嘏莫敢易其常古，是謂大假。 禮運
祝嘏辭說，藏於宗祝巫史，非禮也，是謂幽國。 禮運
醆斝及尸君，非禮也，是謂僭君。 禮運
冕弁兵革藏於私家，非禮也，是謂脅君。 禮運
大夫具官，祭器不假，聲樂皆具，非禮也，是謂亂國。 禮運
故仕於公曰臣，仕於家曰仆。 禮運
三年之喪，與新有昏者，期不使。 禮運
以衰裳入朝，與家仆雜居齊齒，非禮也，是謂君與臣同國。 禮運
故天子有田以處其子孫，諸侯有國以處其子孫，大夫有采以處其子孫，是謂制度。 禮運
故天子適諸侯，必舍其祖朝，而不以禮籍入，是謂天子壞法亂紀。 禮運
諸侯非問疾吊喪而入諸臣之家，是謂君臣為謔。 禮運
是故，禮者君之大柄也，所以別嫌明微，儐鬼神，考制度，別仁義，所以治政安君也。 禮運
故政不正，則君位危；君位危，則大臣倍，小臣竊。 禮運
刑肅而俗敝，則法無常；法無常，而禮無列；禮無列，則士不事也。 禮運
刑肅而俗敝，則民弗歸也，是謂疵國。 禮運
故政者君之所以藏身也。 禮運
是故夫政必本於天，殽以降命。 禮運
命降于社之謂殽地，降于祖廟之謂仁義，降於山川之謂興作，降於五祀之謂制度。 禮運
此聖人所以藏身之固也。 禮運
故聖人參於天地，并於鬼神，以治政也。 禮運
處其所存，禮之序也；玩其所樂，民之治也。 禮運
故天生時而地生財，人其父生而師教之：四者，君以正用之，故君者立於無過之地也。 禮運
故君者所明也，非明人者也。 禮運
君者所養也，非養人者也。 禮運
君者所事也，非事人者也。 禮運
故君明人則有過，養人則不足，事人則失位。 禮運
故百姓則君以自治也，養君以自安也，事君以自顯也。 禮運
故禮達而分定，人皆愛其死而患其生。 禮運
故用人之知去其詐，用人之勇去其怒，用人之仁去其貪。 禮運
故國有患，君死社稷謂之義，大夫死宗廟謂之變。 禮運
禮器是故大備。 禮器
大備，盛德也。 禮器
禮釋回，增美質；措則正，施則行。 禮器
其在人也，如竹箭之有筠也；如松柏之有心也。 禮器
二者居天下之大端矣。 禮器
故貫四時而不改柯易葉。 禮器
故君子有禮，則外諧而內無怨，故物無不懷仁，鬼神饗德。 禮器
先王之立禮也，有本有文。 禮器
忠信，禮之本也；義理，禮之文也。 禮器
無本不立，無文不行。 禮器
禮也者，合於天時，設於地財，順於鬼神，合於人心，理萬物者也。 禮器
是故天時有生也，地理有宜也，人官有能也，物曲有利也。 禮器
故天不生，地不養，君子不以為禮，鬼神弗饗也。 禮器
居山以魚鱉為禮，居澤以鹿豕為禮，君子謂之不知禮。 禮器
故必舉其定國之數，以為禮之大經，禮之大倫。 禮器
以地廣狹，禮之薄厚，與年之上下。 禮器
是故年雖大殺，眾不匡懼。 禮器
則上之制禮也節矣。 禮器
禮，時為大，順次之，體次之，宜次之，稱次之。 禮器
堯授舜，舜授禹；湯放桀，武王伐紂，時也。 禮器
《詩》云：匪革其猶，聿追來孝。 禮器
天地之祭，宗廟之事，父子之道，君臣之義，倫也。 禮器
社稷山川之事，鬼神之祭，體也。 禮器
喪祭之用，賓客之交，義也。 禮器
羔豚而祭，百官皆足；大牢而祭，不必有餘，此之謂稱也。 禮器
諸侯以龜為寶，以圭為瑞。 禮器
家不寶龜，不藏圭，不臺門，言有稱也。 禮器
禮，有以多為貴者：天子七廟，諸侯五，大夫三，士一。 禮器
天子之豆二十有六，諸公十有六，諸侯十有二，上大夫八，下大夫六。 禮器
諸侯七介七牢，大夫五介五牢。 禮器
天子之席五重，諸侯之席三重，大夫再重。 禮器
天子崩，七月而葬，五重八翣；諸侯五月而葬，三重六翣；大夫三月而葬，再重四翣。 禮器
此以多為貴也。 禮器
有以少為貴者：天子無介；祭天特牲；天子適諸侯，諸侯膳以犢；諸侯相朝，灌用郁鬯，無籩豆之薦；大夫聘禮以脯醢；天子一食，諸侯再，大夫、士三，食力無數；大路繁纓一就，次路繁纓七就；圭璋特，琥璜爵；鬼神之祭單席。 禮器
諸侯視朝，大夫特，士旅之。 禮器
此以少為貴也。 禮器
有以大為貴者：宮室之量，器皿之度，棺槨之厚，丘封之大。 禮器
此以大為貴也。 禮器
有以小為貴者：宗廟之祭，貴者獻以爵，賤者獻以散，尊者舉觶，卑者舉角；五獻之尊，門外缶，門內壺，君尊瓦甒。 禮器
此以小為貴也。 禮器
有以高為貴者：天子之堂九尺，諸侯七尺，大夫五尺，士三尺；天子、諸侯臺門。 禮器
此以高為貴也。 禮器
有以下為貴者：至敬不壇，掃地而祭。 禮器
天子諸侯之尊廢禁，大夫、士棜禁。 禮器
此以下為貴也。 禮器
禮有以文為貴者：天子龍袞，諸侯黼，大夫黻，士玄衣纁裳；天子之冕，朱綠藻十有二旒，諸侯九，上大夫七，下大夫五，士三。 禮器
此以文為貴也。 禮器
有以素為貴者：至敬無文，父黨無容，大圭不琢，大羹不和，大路素而越席，犧尊疏布冪，樿杓。 禮器
此以素為貴也。 禮器
孔子曰：禮，不可不省也。 禮器
禮不同，不豐、不殺，此之謂也。 禮器
蓋言稱也。 禮器
禮之以多為貴者，以其外心者也；德發揚，詡萬物，大理物博，如此，則得不以多為貴乎？故君子樂其發也。 禮器
禮之以少為貴者，以其內心者也。 禮器
德產之致也精微，觀天子之物無可以稱其德者，如此則得不以少為貴乎？是故君子慎其獨也。 禮器
古之聖人，內之為尊，外之為樂，少之為貴，多之為美。 禮器
是故先生之制禮也，不可多也，不可寡也，唯其稱也。 禮器
是故，君子大牢而祭，謂之禮；匹士大牢而祭，謂之攘。 禮器
管仲鏤簋朱紘，山節藻梲，君子以為濫矣。 禮器
晏平仲祀其先人，豚肩不揜豆；浣衣濯冠以朝，君子以為隘矣。 禮器
是故君子之行禮也，不可不慎也；眾之紀也，紀散而眾亂。 禮器
孔子曰：我戰則克，祭則受福。 禮器
蓋得其道矣。 禮器
君子曰：祭祀不祈，不麾蚤，不樂葆大，不善嘉事，牲不及肥大，薦不美多品。 禮器
孔子曰：臧文仲安知禮！ 禮器
夏父弗綦逆祀，而弗止也。 禮器
燔柴於奧，夫奧者，老婦之祭也，盛於盆，尊於瓶。 禮器
禮也者，猶體也。 禮器
體不備，君子謂之不成人。 禮器
設之不當，猶不備也。 禮器
禮有大有小，有顯有微。 禮器
大者不可損，小者不可益，顯者不可掩，微者不可大也。 禮器
故《經禮》三百，《曲禮》三千，其致一也。 禮器
未有入室而不由戶者。 禮器
郊特牲，而社稷大牢。 郊特牲
天子適諸侯，諸侯膳用犢；諸侯適天子，天子賜之禮大牢；貴誠之義也。 郊特牲
故天子牲孕弗食也，祭帝弗用也。 郊特牲
大路繁纓一就，先路三就，次路五就。 郊特牲
郊血，大饗腥，三獻爓，一獻熟；至敬不饗味而貴氣臭也。 郊特牲
諸侯為賓，灌用郁鬯。 郊特牲
灌用臭也，大饗，尚腶修而已矣。 郊特牲
大饗，君三重席而酢焉。 郊特牲
三獻之介，君專席而酢焉。 郊特牲
此降尊以就卑也。 郊特牲
饗禘有樂，而食嘗無樂，陰陽之義也。 郊特牲
凡飲，養陽氣也；凡食，養陰氣也。 郊特牲
故春禘而秋嘗；春饗孤子，秋食耆老，其義一也。 郊特牲
而食嘗無樂。 郊特牲
飲，養陽氣也，故有樂；食，養陰氣也，故無聲。 郊特牲
凡聲，陽也。 郊特牲
鼎俎奇而籩豆偶，陰陽之義也。 郊特牲
籩豆之實，水土之品也。 郊特牲
不敢用褻味而貴多品，所以交於旦明之義也。 郊特牲
賓入大門而奏《肆夏》，示易以敬也。 郊特牲
卒爵而樂闋，孔子屢嘆之。 郊特牲
奠酬而工升歌，發德也。 郊特牲
歌者在上，匏竹在下，貴人聲也。 郊特牲
樂由陽來者也，禮由陰作者也，陰陽和而萬物得。 郊特牲
旅幣無方，所以別土地之宜而節遠邇之期也。 郊特牲
龜為前列，先知也，以鐘次之，以和居參之也。 郊特牲
虎豹之皮，示服猛也。 郊特牲
束帛加璧，往德也。 郊特牲
庭燎之百，由齊桓公始也。 郊特牲
大夫之奏《肆夏》也，由趙文子始也。 郊特牲
朝覲，大夫之私覿，非禮也。 郊特牲
大夫執圭而使，所以申信也；不敢私覿，所以致敬也；而庭實私覿，何為乎諸侯之庭？為人臣者，無外交，不敢貳君也。 郊特牲
大夫而饗君，非禮也。 郊特牲
大夫強而君殺之，義也；由三桓始也。 郊特牲
天子無客禮，莫敢為主焉。 郊特牲
君適其臣，升自阼階，不敢有其室也。 郊特牲
覲禮，天子不下堂而見諸侯。 郊特牲
下堂而見諸侯，天子之失禮也，由夷王以下。 郊特牲
諸侯之宮縣，而祭以白牡，擊玉磬，朱干設錫，冕而舞《大武》，乘大路，諸侯之僭禮也。 郊特牲
臺門而旅樹，反坫，繡黼，丹朱中衣，大夫之僭禮也。 郊特牲
故天子微，諸侯僭；大夫強，諸侯脅。 郊特牲
於此相貴以等，相覿以貨，相賂以利，而天下之禮亂矣。 郊特牲
諸侯不敢祖天子，大夫不敢祖諸侯。 郊特牲
而公廟之設於私家，非禮也，由三桓始也。 郊特牲
天子存二代之後，猶尊賢也，尊賢不過二代。 郊特牲
諸侯不臣寓公。 
故古者寓公不繼世。 
君之南鄉，答陽之義也。 郊特牲
臣之北面，答君也。 郊特牲
大夫之臣不稽首，非尊家臣，以辟君也。 郊特牲
大夫有獻弗親，君有賜不面拜，為君之答己也。 郊特牲
鄉人禓，孔子朝服立于阼，存室神也。 郊特牲
孔子曰：射之以樂也，何以聽，何以射？ 
孔子曰：士，使之射，不能，則辭以疾。 
縣弧之義也。 
孔子曰：三日齊，一日用之，猶恐不敬；二日伐鼓，何居？ 郊特牲
孔子曰：繹之於庫門內，祊之於東方，朝市之於西方，失之矣。 
社祭土而主陰氣也。 
君南鄉於北墉下，答陰之義也。 
日用甲，用日之始也。 
天子大社必受霜露風雨，以達天地之氣也。 
是故喪國之社屋之，不受天陽也。 
薄社北牖，使陰明也。 
社所以神地之道也。 
地載萬物，天垂象。 
取財於地，取法於天，是以尊天而親地也，故教民美報焉。 
家主中溜而國主社，示本也。 
唯為社事，單出里。 
唯為社田，國人畢作。 
唯社，丘乘共粢盛，所以報本反始也。 
季春出火，為焚也。 郊特牲
然後簡其車賦，而歷其卒伍，而君親誓社，以習軍旅。 郊特牲
左之右之，坐之起之，以觀其習變也；而流示之禽，而鹽諸利，以觀其不犯命也。 郊特牲
求服其志，不貪其得，故以戰則克，以祭則受福。 郊特牲
天子適四方，先柴。 郊特牲
郊之祭也，迎長日之至也，大報天而主日也。 郊特牲
兆於南郊，就陽位也。 郊特牲
掃地而祭，於其質也。 郊特牲
器用陶匏，以象天地之性也。 郊特牲
於郊，故謂之郊。 郊特牲
牲用騂，尚赤也；用犢，貴誠也。 郊特牲
郊之用辛也，周之始郊日以至。 郊特牲
卜郊，受命于祖廟，作龜于禰宮，尊祖親考之義也。 郊特牲
卜之日，王立于澤，親聽誓命，受教諫之義也。 郊特牲
獻命庫門之內，戒百官也。 郊特牲
大廟之命，戒百姓也。 郊特牲
祭之日，王皮弁以聽祭報，示民嚴上也。 郊特牲
喪者不哭，不敢凶服，汜掃反道，鄉為田燭。 郊特牲
弗命而民聽上。 郊特牲
祭之日，王被袞以象天，戴冕，璪十有二旒，則天數也。 郊特牲
乘素車，貴其質也。 郊特牲
旗十有二旒，龍章而設日月，以象天也。 郊特牲
天垂象，聖人則之。 郊特牲
郊所以明天道也。 郊特牲
帝牛不吉，以為稷牛。 郊特牲
帝牛必在滌三月，稷牛唯具。 郊特牲
所以別事天神與人鬼也。 郊特牲
萬物本乎天，人本乎祖，此所以配上帝也。 郊特牲
郊之祭也，大報本反始也。 郊特牲
天子大蜡八。 郊特牲
伊耆氏始為蜡，蜡也者，索也。 郊特牲
歲十二月，合聚萬物而索饗之也。 郊特牲
蜡之祭也：主先嗇，而祭司嗇也。 郊特牲
祭百種以報嗇也。 郊特牲
饗農及郵表畷，禽獸，仁之至、義之盡也。 郊特牲
古之君子，使之必報之。 郊特牲
迎貓，為其食田鼠也；迎虎，為其食田豕也，迎而祭之也。 郊特牲
祭坊與水庸，事也。 郊特牲
曰土反其宅，水歸其壑，昆蟲毋作，草木歸其澤。 郊特牲
皮弁素服而祭。 郊特牲
素服，以送終也。 郊特牲
葛帶榛杖，喪殺也。 郊特牲
蜡之祭，仁之至、義之盡也。 郊特牲
黃衣黃冠而祭，息田夫也。 郊特牲
野夫黃冠；黃冠，草服也。 郊特牲
大羅氏，天子之掌鳥獸者也，諸侯貢屬焉。 郊特牲
草笠而至，尊野服也。 郊特牲
羅氏致鹿與女，而詔客告也。 郊特牲
以戒諸侯曰：好田好女者亡其國。 郊特牲
天子樹瓜華，不斂藏之種也。 郊特牲
八蜡以記四方。 郊特牲
四方年不順成，八蜡不通，以謹民財也。 郊特牲
順成之方，其蜡乃通，以移民也。 郊特牲
既蜡而收，民息已。 郊特牲
故既蜡，君子不興功。 郊特牲
恒豆之菹，水草之和氣也；其醢，陸產之物也。 郊特牲
加豆，陸產也；其醢，水物也。 郊特牲
籩豆之薦，水土之品也，不敢用常褻味而貴多品，所以交於神明之義也，非食味之道也。 郊特牲
后王命冢宰，降德于眾兆民。 內則
子事父母，雞初鳴，咸盥漱，櫛縰笄總，拂髦冠緌纓，端韠紳，搢笏。 內則
左右佩用，左佩紛帨、刀、礪、小觿、金燧，右佩玦、捍、管、遰、大觿、木燧，偪，屨著綦。 內則
婦事舅姑，如事父母。 內則
雞初鳴，咸盥漱，櫛縰，笄總，衣紳。 內則
左佩紛帨、刀、礪、小觿、金燧，右佩箴、管、線、纊，施縏帙，大觿、木燧、衿纓，綦屨。 內則
以適父母舅姑之所，及所，下氣怡聲，問衣燠寒，疾痛苛癢，而敬抑搔之。 內則
出入，則或先或後，而敬扶持之。 內則
進盥，少者奉盤，長者奉水，請沃盥，盥卒授巾。 內則
問所欲而敬進之，柔色以溫之，饘酏、酒醴、芼羹、菽麥、蕡稻、黍粱、秫唯所欲，棗、栗、飴、蜜以甘之，堇、荁、枌、榆免槁薧滫以滑之，脂膏以膏之，父母舅姑必嘗之而後退。 內則
男女未冠笄者，雞初鳴，咸盥漱，櫛縰，拂髦總角，衿纓，皆佩容臭，昧爽而朝，問何食飲矣。 內則
若已食則退，若未食則佐長者視具。 內則
凡內外，雞初鳴，咸盥漱，衣服，斂枕簟，灑掃室堂及庭，布席，各從其事。 內則
孺子蚤寢晏起，唯所欲，食無時。 內則
由命士以上，父子皆異宮。 內則
昧爽而朝，慈以旨甘，日出而退，各從其事，日入而夕，慈以旨甘。 內則
父母舅姑將坐，奉席請何鄉；將衽，長者奉席請何趾。 內則
少者執床與坐，御者舉几，斂席與簟，縣衾篋枕，斂簟而襡之。 內則
父母舅姑之衣衾簟席枕几不傳，杖屨只敬之，勿敢近。 內則
敦牟卮匜，非餕莫敢用；與恒食飲，非餕，莫之敢飲食。 內則
父母在，朝夕恒食，子婦佐餕，既食恒餕，父沒母存，冢子御食，群子婦佐餕如初，旨甘柔滑，孺子餕。 內則
在父母舅姑之所，有命之，應唯敬對。 內則
進退周旋慎齊，升降出入揖游，不敢噦噫、嚏咳、欠伸、跛倚、睇視，不敢唾洟；寒不敢襲，癢不敢搔；不有敬事，不敢袒裼，不涉不撅，褻衣衾不見里。 內則
父母唾洟不見，冠帶垢，和灰請漱；衣裳垢，和灰請浣；衣裳綻裂，紉箴請補綴。 內則
五日，則燂湯請浴，三日具沐，其間面垢，燂潘請靧；足垢，燂湯請洗。 內則
少事長，賤事貴，共帥時。 內則
男不言內，女不言外。 內則
非祭非喪，不相授器。 內則
其相授，則女受以篚，其無篚則皆坐奠之而後取之。 內則
外內不共井，不共湢浴，不通寢席，不通乞假，男女不通衣裳，內言不出，外言不入。 內則
男子入內，不嘯不指，夜行以燭，無燭則止。 內則
女子出門，必擁蔽其面，夜行以燭，無燭則止。 內則
道路：男子由右，女子由左。 內則
子婦孝者、敬者，父母舅姑之命，勿逆勿怠。 內則
若飲食之，雖不耆，必嘗而待；加之衣服，雖不欲，必服而待；加之事，人待之，己雖弗欲，姑與之，而姑使之，而後復之。 內則
子婦有勤勞之事，雖甚愛之，姑縱之，而寧數休之。 內則
子婦未孝未敬，勿庸疾怨，姑教之；若不可教，而後怒之；不可怒，子放婦出，而不表禮焉。 內則
父母有過，下氣怡色，柔聲以諫。 內則
諫若不入，起敬起孝，說則復諫；不說，與其得罪於鄉黨州閭，寧孰諫。 內則
父母怒、不說，而撻之流血，不敢疾怨，起敬起孝。 內則
父母有婢子若庶子、庶孫，甚愛之，雖父母沒，沒身敬之不衰。 內則
子有二妾，父母愛一人焉，子愛一人焉，由衣服飲食，由執事，毋敢視父母所愛，雖父母沒不衰。 內則
子甚宜其妻，父母不說，出；子不宜其妻，父母曰：是善事我。 內則
子行夫婦之禮焉，沒身不衰。 內則
父母雖沒，將為善，思貽父母令名，必果；將為不善，思貽父母羞辱，必不果。 內則
舅沒則姑老，冢婦所祭祀、賓客，每事必請於姑，介婦請於冢婦。 內則
舅姑使冢婦，毋怠，不友無禮於介婦。 內則
舅姑若使介婦，毋敢敵耦於冢婦，不敢并行，不敢并命，不敢并坐。 內則
凡婦，不命適私室，不敢退。 內則
婦將有事，大小必請於舅姑。 內則
子婦無私貨，無私畜，無私器，不敢私假，不敢私與。 內則
婦或賜之飲食、衣服、布帛、佩帨、茝蘭，則受而獻諸舅姑，舅姑受之則喜，如新受賜，若反賜之則辭，不得命，如更受賜，藏以待乏。 內則
婦若有私親兄弟將與之，則必復請其故，賜而後與之。 內則
適子庶子只事宗子宗婦。 內則
雖貴富，不敢以貴富入宗子之家，雖眾車徒舍於外，以寡約入。 內則
子弟猶歸器衣服裘衾車馬，則必獻其上，而後敢服用其次也；若非所獻，則不敢以入於宗子之門，不敢以貴富加於父兄宗族。 內則
若富，則具二牲，獻其賢者於宗子，夫婦皆齊而宗敬焉，終事而後敢私祭。 內則
飯：黍，稷，稻，粱，白黍，黃粱，稰，穛。 內則
膳：膷，臐，膮，醢，牛炙。 內則
醢，牛胾，醢，牛膾。 內則
羊炙，羊胾，醢，豕炙。 內則
醢，豕胾，芥醬，魚膾。 內則
雉，兔，鶉，鷃。 內則
飲：重醴，稻醴清糟，黍醴清糟，粱醴清糟，或以酏為醴，黍酏，漿，水，醷，濫。 內則
酒：清、白。 內則
羞：糗，餌，粉，酏。 內則
食：蝸醢而菰食，雉羹；麥食，脯羹，雞羹；析稌，犬羹，兔羹；和糝不蓼。 內則
濡豚，包苦實蓼；濡雞，醢醬實蓼；濡魚，卵醬實蓼；濡鱉，醢醬實蓼。 內則
腶修，蚳醢，脯羹，兔醢，糜膚，魚醢，魚膾，芥醬，麋腥，醢，醬，桃諸，梅諸，卵鹽。 內則
凡食齊視春時，羹齊視夏時，醬齊視秋時，飲齊視冬時。 內則
凡和，春多酸，夏多苦，秋多辛，冬多鹹，調以滑甘。 內則
牛宜稌，羊宜黍，豕宜稷，犬宜粱，雁宜麥，魚宜菰。 內則
春宜羔豚膳膏薌，夏宜腒鱐膳膏臊，秋宜犢麑膳膏腥，冬宜鮮羽膳膏膻。 內則
牛修，鹿脯，田豕脯，糜脯，麇脯，麋、鹿、田豕、麇，皆有軒，雉兔皆有芼。 內則
爵，鷃，蜩，范，芝栭，菱，椇，棗，栗，榛，柿，瓜，桃，李，梅，杏，楂，梨，姜，桂。 內則
大夫燕食，有膾無脯，有脯無膾。 內則
士不貳羹胾，庶人耆老不徒食。 內則
膾：春用蔥，秋用芥、豚；春用韭，秋用蓼。 內則
脂用蔥，膏用薤，三牲用藙，和用醯，獸用梅。 內則
鶉羹、雞羹、鴽，釀之蓼。 內則
魴鱮烝，雛燒，雉，薌無蓼。 內則
不食雛鱉，狼去腸，狗去腎，貍去正脊，兔去尻，狐去首，豚去腦，魚去乙，鱉去醜。 內則
肉曰脫之，魚曰作之，棗曰新之，栗曰撰之，桃曰膽之，柤梨曰攢之。 內則
天子玉藻，十有二旒，前後邃延，龍卷以祭。 玉藻
玄端而朝日於東門之外，聽朔於南門之外，閏月則闔門左扉，立於其中。 玉藻
皮弁以日視朝，遂以食，日中而餕，奏而食。 玉藻
日少牢，朔月大牢；五飲：上水、漿、酒、醴、酏。 玉藻
卒食，玄端而居。 玉藻
動則左史書之，言則右史書之，御瞽几聲之上下。 玉藻
年不順成，則天子素服，乘素車，食無樂。 玉藻
諸侯玄端以祭，裨冕以朝，皮弁以聽朔於大廟，朝服以日視朝於內朝。 玉藻
朝，辨色始入。 玉藻
君日出而視之，退適路寢，聽政，使人視大夫，大夫退，然後適小寢寢，釋服。 玉藻
又朝服以食，特牲三俎祭肺，夕深衣，祭牢肉，朔月少牢，五俎四簋，子卯稷食菜羹，夫人與君同庖。 玉藻
君無故不殺牛，大夫無故不殺羊，士無故不殺犬、豕。 玉藻
君子遠庖廚，凡有血氣之類，弗身踐也。 玉藻
至於八月不雨，君不舉。 玉藻
年不順成，君衣布搢本，關梁不租，山澤列而不賦，土功不興，大夫不得造車馬。 玉藻
卜人定龜，史定墨，君定體。 玉藻
君羔幦虎犆；大夫齊車，鹿幦豹犆，朝車；士齊車，鹿幦豹犆。 玉藻
君子之居恒當戶，寢恒東首。 玉藻
若有疾風迅雷甚雨，則必變，雖夜必興，衣服冠而坐。 玉藻
日五盥，沐稷而靧粱，櫛用樿櫛，發曦用象櫛，進禨進羞，工乃升歌。 玉藻
浴用二巾，上絺下綌，出杅，履蒯席，連用湯，履蒲席，衣布曦身，乃屨進飲。 玉藻
將適公所，宿齊戒，居外寢，沐浴，史進象笏，書思對命；既服，習容觀玉聲，乃出，揖私朝，輝如也，登車則有光矣。 玉藻
天子搢挺，方正於天下也，諸侯荼，前詘後直，讓於天子也，大夫前詘後詘，無所不讓也。 玉藻
侍坐，則必退席；不退，則必引而去君之黨。 玉藻
登席不由前，為躐席。 玉藻
徒坐不盡席尺，讀書，食，則齊，豆去席尺。 玉藻
若賜之食而君客之，則命之祭，然後祭；先飯辯嘗羞，飲而俟。 玉藻
若有嘗羞者，則俟君之食，然後食，飯，飲而俟。 玉藻
君命之羞，羞近者，命之品嘗之，然後唯所欲。 玉藻
凡嘗遠食，必順近食。 玉藻
君未覆手，不敢飧；君既食，又飯飧，飯飧者，三飯也。 玉藻
君既徹，執飯與醬，乃出，授從者。 玉藻
凡侑食，不盡食；食於人不飽。 玉藻
唯水漿不祭，若祭為已儕卑。 玉藻
君若賜之爵，則越席再拜稽首受，登席祭之，飲卒爵而俟君卒爵，然後授虛爵。 玉藻
君子之飲酒也，受一爵而色灑如也，二爵而言言斯，禮已三爵而油油以退，退則坐取屨，隱辟而後屨，坐左納右，坐右納左。 玉藻
凡尊必上玄酒，唯君面尊，唯饗野人皆酒，大夫側尊用棜，士側尊用禁。 玉藻
始冠，緇布冠，自諸侯下達，冠而敝之可也。 玉藻
玄冠朱組纓，天子之冠也。 玉藻
緇布冠繢緌，諸侯之冠也。 玉藻
玄冠丹組纓，諸侯之齊冠也。 玉藻
玄冠綦組纓，士之齊冠也。 玉藻
縞冠玄武，子姓之冠也。 玉藻
縞冠素紕，既祥之冠也。 玉藻
垂緌五寸，惰游之士也，玄冠縞武，不齒之服也。 玉藻
居冠屬武，自天子下達，有事然後緌。 玉藻
五十不散送，親沒不髦，大帛不緌。 玉藻
衣冠紫緌，自魯桓公始也。 玉藻
朝玄端，夕深衣。 玉藻
深衣三袪，縫齊倍要，衽當旁，袂可以回肘。 玉藻
長中繼掩尺。 玉藻
袷二寸，祛尺二寸，緣廣寸半。 玉藻
以帛裹布，非禮也。 玉藻
士不衣織，無君者不貳采。 玉藻
衣正色，裳間色。 玉藻
非列采不入公門，振絺綌不入公門，表裘不入公門，襲裘不入公門。 玉藻
纊為繭，縕為袍，禪為絅，帛為褶。 玉藻
朝服之以縞也，自季康子始也。 玉藻
孔子曰：朝服而朝，卒朔然後服之。 玉藻
曰：國家未道，則不充其服焉。 玉藻
唯君有黼裘以誓省，大裘非古也。 玉藻
君衣狐白裘，錦衣以裼之。 玉藻
君之右虎裘，厥左狼裘。 玉藻
士不衣狐白。 玉藻
君子狐青裘豹褎，玄綃衣以裼之；麑裘青豻褎，絞衣以裼之；羔裘豹飾，緇衣以裼之；狐裘，黃衣以裼之。 玉藻
錦衣狐裘，諸侯之服也。 玉藻
犬羊之裘不裼，不文飾也不裼。 玉藻
裘之裼也，見美也。 玉藻
吊則襲，不盡飾也；君在則裼，盡飾也。 玉藻
服之襲也，充美也，是故尸襲，執玉龜襲，無事則裼，弗敢充也。 玉藻
笏：天子以球玉；諸侯以象；大夫以魚須文竹；士竹本，象可也。 玉藻
見於天子與射，無說笏，入大廟說笏，非古也。 玉藻
小功不說笏，當事免則說之。 玉藻
既搢必盥，雖有執於朝，弗有盥矣。 玉藻
凡有指畫於君前，用笏造，受命於君前，則書於笏，笏畢用也，因飾焉。 玉藻
笏度二尺有六寸，其中博三寸，其殺六分而去一。 玉藻
鞸，君朱，大夫素，士爵韋。 玉藻
圜殺直，天子直，公侯前後方，大夫前方後挫角，士前後正。 玉藻
鞸，下廣二尺，上廣一尺，長三尺，其頸五寸，肩革帶博二寸。 玉藻
一命縕韍幽衡，再命赤韍幽衡，三命赤韍蔥衡。 玉藻
天子素帶朱里終辟，而素帶終辟，大夫素帶辟垂，士練帶率下辟，居士錦帶，弟子縞帶。 玉藻
昔者周公朝諸侯于明堂之位：天子負斧依南鄉而立；三公，中階之前，北面東上。 明堂位
諸侯之位，阼階之東，西面北上。 明堂位
諸伯之國，西階之西，東面北上。 明堂位
諸子之國，門東，北面東上。 明堂位
諸男之國，門西，北面東上。 明堂位
九夷之國，東門之外，西面北上。 明堂位
八蠻之國，南門之外，北面東上。 明堂位
六戎之國，西門之外，東面南上。 明堂位
五狄之國，北門之外，南面東上。 明堂位
九采之國，應門之外，北面東上。 明堂位
四塞，世告至。 明堂位
此周公明堂之位也。 明堂位
明堂也者，明諸侯之尊卑也。 明堂位
昔殷紂亂天下，脯鬼侯以饗諸侯。 明堂位
是以周公相武王以伐紂。 明堂位
武王崩，成王幼弱，周公踐天子之位以治天下；六年，朝諸侯於明堂，制禮作樂，頒度量，而天下大服；七年，致政於成王；成王以周公為有勛勞於天下，是以封周公於曲阜，地方七百里，革車千乘，命魯公世世祀周公天以子之禮樂。 明堂位
是以魯君，孟春乘大路，載弧韣；旗十有二旒，日月之章；祀帝于郊，配以后稷。 明堂位
天子之禮也。 明堂位
季夏六月，以禘禮祀周公於大廟，牲用白牡；尊用犧象山罍；郁尊用黃目；灌用玉瓚大圭；薦用玉豆雕篹；爵用玉琖，仍雕，加以璧散璧角；俎用梡嶡；升歌《清廟》，下管《象》；朱干玉戚，冕而舞《大武》；皮弁素積，裼而舞《大夏》。 明堂位
昧，東夷之樂也；《任》，南蠻之樂也。 明堂位
納夷蠻之樂於大廟，言廣魯於天下也。 明堂位
君卷冕立於阼，夫人副褘立于房中。 明堂位
君肉袒迎牲于門；夫人薦豆籩。 明堂位
卿、大夫贊君，命婦贊夫人：各揚其職。 明堂位
百官廢職服大刑，而天下大服。 明堂位
是故，夏礿、秋嘗、冬烝，春社、秋省而遂大蜡，天子之祭也。 明堂位
大廟，天子明堂。 明堂位
庫門，天子皋門。 明堂位
雉門，天子應門。 明堂位
振木鐸於朝，天子之政也。 明堂位
山節藻梲，復廟重檐，刮楹達鄉，反坫出尊，崇坫康圭，疏屏；天子之廟飾也。 明堂位
鸞車，有虞氏之路也。 明堂位
鉤車，夏后氏之路也。 明堂位
大路，殷路也。 明堂位
乘路，周路也。 明堂位
有虞氏之旗，夏后氏之綏，殷之大白，周之大赤。 明堂位
夏后氏駱馬，黑鬣。 明堂位
殷人白馬，黑首。 明堂位
周人黃馬，蕃鬣。 明堂位
夏后氏，牲尚黑，殷白牡，周騂剛。 明堂位
泰，有虞氏之尊也。 明堂位
山罍，夏后氏之尊也。 明堂位
著，殷尊也。 明堂位
犧象，周尊也。 明堂位
爵，夏后氏以琖，殷以斝，周以爵。 明堂位
灌尊，夏后氏以雞夷。 明堂位
殷以斝，周以黃目。 明堂位
斬衰，括髮以麻；為母，括髮以麻，免而以布。 喪服小記
齊衰，惡笄以終喪。 喪服小記
男子冠而婦人笄，男子免而婦人髽。 喪服小記
其義：為男子則免，為婦人則髽。 喪服小記
苴杖，竹也；削杖，桐也。 喪服小記
祖父卒，而後為祖母后者三年。 喪服小記
為父母，長子稽顙。 喪服小記
大夫吊之，雖緦必稽顙。 喪服小記
婦人為夫與長子稽顙，其餘則否。 喪服小記
男主必使同姓，婦主必使異姓。 喪服小記
為父後者為出母無服。 喪服小記
親親，以三為五，以五為九。 喪服小記
上殺，下殺，旁殺，而親畢矣。 喪服小記
王者禘其祖之所自出，以其祖配之，而立四廟。 喪服小記
庶子王，亦如之。 喪服小記
別子為祖，繼別為宗，繼禰者為小宗。 喪服小記
有五世而遷之宗，其繼高祖者也。 喪服小記
是故，祖遷於上，宗易於下。 喪服小記
尊祖故敬宗，敬宗所以尊祖禰也。 喪服小記
庶子不祭祖者，明其宗也。 喪服小記
庶子不為長子斬，不繼祖與禰故也。 喪服小記
庶子不祭殤與無後者，殤與無後者從祖祔食。 喪服小記
庶子不祭禰者，明其宗也。 喪服小記
親親尊尊長長，男女之有別，人道之大者也。 喪服小記
從服者，所從亡則已。 喪服小記
屬從者，所從雖沒也服。 喪服小記
妾從女君而出，則不為女君之子服。 喪服小記
禮不王不禘。 喪服小記
世子不降妻之父母；其為妻也，與大夫之適子同。 喪服小記
父為士，子為天子諸侯，則祭以天子諸侯，其尸服以士服。 喪服小記
父為天子諸侯，子為士，祭以士，其尸服以士服。 喪服小記
婦當喪而出，則除之。 喪服小記
為父母喪，未練而出，則三年。 喪服小記
既練而出，則已。 喪服小記
未練而反，則期；既練而反，則遂之。 喪服小記
再期之喪，三年也；期之喪，二年也。 喪服小記
九月七月之喪，三時也；五月之喪，二時也；三月之喪，一時也。 喪服小記
故期而祭，禮也；期而除喪，道也。 喪服小記
祭不為除喪也。 喪服小記
三年而後葬者必再祭，其祭之間不同時而除喪。 喪服小記
大功者主人之喪，有三年者，則必為之再祭。 喪服小記
朋友，虞祔而已。 喪服小記
士妾有子，而為之緦，無子則已。 喪服小記
生不及祖父母諸父昆弟，而父稅喪，己則否。 喪服小記
降而在緦小功者，則稅之。 喪服小記
為君之父母、妻、長子，君已除喪而後聞喪，則不稅。 喪服小記
近臣，君服斯服矣；其餘，從而服，不從而稅。 喪服小記
君雖未知喪，臣服已。 喪服小記
虞，杖不入於室；祔，杖不升於堂。 喪服小記
為君母后者，君母卒，則不為君母之黨服。 喪服小記
絰殺五分而去一，杖大如絰。 喪服小記
妾為君之長子與女君同。 喪服小記
除喪者，先重者；易服者，易輕者。 喪服小記
無事不辟廟門。 喪服小記
哭皆於其次。 喪服小記
復與書銘，自天子達於士，其辭一也。 喪服小記
男子稱名，婦人書姓與伯仲，如不知姓則書氏。 喪服小記
斬衰之葛與齊衰之麻同。 喪服小記
齊衰之葛與大功之麻同。 喪服小記
麻同，皆兼服之。 喪服小記
報葬者報虞，三月而後卒哭。 喪服小記
父母之喪偕，先葬者不虞祔，待後事。 喪服小記
其葬，服斬衰。 喪服小記
大夫降其庶子，其孫不降其父。 喪服小記
大夫不主士之喪。 喪服小記
為慈母之父母無服。 喪服小記
夫為人後者，其妻為舅姑大功。 喪服小記
士祔於大夫則易牲。 喪服小記
禮：不王不禘。 大傳
王者禘其祖之所自出，以其祖配之。 大傳
諸侯及其大祖，大夫士有大事，省於其君，干祫，及其高祖。 大傳
牧之野，武王之大事也。 大傳
既事而退，柴於上帝，祈於社，設奠於牧室。 大傳
遂率天下諸侯，執豆籩，逡奔走；追王大王亶父、王季歷、文王昌；不以卑臨尊也。 大傳
上治祖禰，尊尊也；下治子孫，親親也；旁治昆弟，合族以食，序以昭繆，別之以禮義，人道竭矣。 大傳
聖人南面而聽天下，所且先者五，民不與焉。 大傳
一曰治親，二曰報功，三曰舉賢，四曰使能，五曰存愛。 大傳
五者一得於天下，民無不足、無不贍者。 大傳
五者，一物紕繆，民莫得其死。 大傳
聖人南面而治天下，必自人道始矣。 大傳
立權度量，考文章，改正朔，易服色，殊徽號，異器械，別衣服，此其所得與民變革者也。 大傳
其不可得變革者則有矣：親親也，尊尊也，長長也，男女有別，此其不可得與民變革者也。 大傳
同姓從宗，合族屬；異姓主名，治際會。 大傳
名著，而男女有別。 大傳
其夫屬乎父道者，妻皆母道也；其夫屬乎子道者，妻皆婦道也。 大傳
謂弟之妻婦者，是嫂亦可謂之母乎？名者人治之大者也，可無慎乎？ 大傳
四世而緦，服之窮也；五世袒免，殺同姓也。 大傳
六世，親屬竭矣。 大傳
其庶姓別於上，而戚單於下，昏姻可以通乎？系之以姓而弗別，綴之以食而弗殊，雖百世而昏姻不通者，周道然也。 大傳
服術有六：一曰親親，二曰尊尊，三曰名，四曰出入，五曰長幼，六曰從服。 大傳
從服有六：有屬從，有徒從，有從有服而無服，有從無服而有服，有從重而輕，有從輕而重。 大傳
聞始見君子者，辭曰：某固愿聞名於將命者。 少儀
不得階主。 少儀
敵者曰：某固愿見。 少儀
罕見曰：聞名。 少儀
亟見曰：朝夕。 少儀
瞽曰：聞名。 少儀
適有喪者曰：比。 少儀
童子曰：聽事。 少儀
適公卿之喪，則曰：聽役於司徒。 少儀
君將適他，臣如致金玉貨貝於君，則曰：致馬資於有司；敵者曰：贈從者。 少儀
臣致禭於君，則曰：致廢衣於賈人；敵者曰：襚。 少儀
親者兄弟不，以襚進。 少儀
臣為君喪，納貨貝於君，則曰：納甸於有司。 少儀
賵馬入廟門；賻馬與其幣，大白兵車，不入廟門。 少儀
賻者既致命，坐委之，擯者舉之。 少儀
主人無親受也。 少儀
受立，授立不坐。 少儀
性之直者則有之矣。 少儀
始入而辭，曰：辭矣。 少儀
即席，曰：可矣。 少儀
排闔說屨於戶內者，一人而已矣。 少儀
有尊長在則否。 少儀
問品味曰：子亟食於某乎？問道藝曰：子習於某乎？、子善於某乎？不疑在躬，不度民械，不愿於大家，不訾重器。 少儀
泛掃曰掃，掃席前曰拚；拚席不以鬣。 少儀
執箕膺擖。 少儀
不貳問。 少儀
問卜筮曰：義與？志與？義則可問，志則否。 少儀
尊長於己逾等，不敢問其年。 少儀
燕見不將命。 少儀
遇於道，見則面，不請所之。 少儀
喪俟事不特吊。 少儀
侍坐弗使，不執琴瑟，不畫地，手無容，不翣也。 少儀
寢則坐而將命。 少儀
侍射則約矢，侍投則擁矢。 少儀
勝則洗而以請，客亦如之。 少儀
不角，不擢馬。 少儀
執君之乘車則坐。 少儀
仆者右帶劍，負良綏，申之面，拖諸幦，以散綏升，執轡然後步。 少儀
請見不請退。 少儀
朝廷曰退，燕游曰歸，師役曰罷。 少儀
侍坐於君子，君子欠伸，運笏，澤劍首，還屨，問日之蚤莫，雖請退可也。 少儀
事君者量而後入，不入而後量；凡乞假於人，為人從事者亦然。 少儀
然，故上無怨，而下遠罪也。 少儀
不窺密，不旁狎，不道舊故，不戲色。 少儀
為人臣下者，有諫而無訕，有亡而無疾；頌而無諂，諫而無驕；怠則張而相之，廢則掃而更之；謂之社稷之役。 少儀
毋拔來，毋報往，毋瀆神，毋循枉，毋測未至。 少儀
士依於德，游於藝；工依於法，游於說。 少儀
毋訾衣服成器，毋身質言語。 少儀
言語之美，穆穆皇皇；朝廷之美，濟濟翔翔；祭祀之美，齊齊皇皇；車馬之美，匪匪翼翼；鸞和之美，肅肅雍雍。 少儀
問國君之子長幼，長，則曰：能從社稷之事矣；幼，則曰：能御，未能御。 少儀
問大夫之子長幼，長，則曰：能從樂人之事矣；幼，則曰：能正於樂人，未能正於樂人。 少儀
問士之子長幼，長，則曰：能耕矣；幼，則曰：能負薪、未能負薪。 少儀
執玉執龜策不趨，堂上不趨，城上不趨。 少儀
武車不式；介者不拜。 少儀
婦人吉事，雖有君賜，肅拜。 少儀
為尸坐，則不手拜，肅拜；為喪主則不手拜。 少儀
葛絰而麻帶。 少儀
取俎進俎不坐。 少儀
執虛如執盈，入虛如有人。 少儀
凡祭於室中堂上無跣，燕則有之。 少儀
未嘗不食新。 少儀
發慮憲，求善良，足以謏聞，不足以動眾；就賢體遠，足以動眾，未足以化民。 學記
君子如欲化民成俗，其必由學乎！ 學記
玉不琢，不成器；人不學，不知道。 學記
是故古之王者建國君民，教學為先。 學記
《兌命》曰：念終始典于學。 學記
其此之謂乎！ 學記
雖有嘉肴，弗食，不知其旨也；雖有至道，弗學，不知其善也。 學記
故學然後知不足，教然後知困。 學記
知不足，然後能自反也；知困，然後能自強也，故曰：教學相長也。 學記
《兌命》曰：學學半。 學記
其此之謂乎！ 學記
古之教者，家有塾，黨有庠，術有序，國有學。 學記
比年入學，中年考校。 學記
一年視離經辨志，三年視敬業樂群，五年視博習親師，七年視論學取友，謂之小成；九年知類通達，強立而不反，謂之大成。 學記
夫然後足以化民易俗，近者說服，而遠者懷之，此大學之道也。 學記
《記》曰：蛾子時術之。 學記
其此之謂乎！ 學記
大學始教，皮弁祭菜，示敬道也；《宵雅》肄三，官其始也；入學鼓篋，孫其業也；夏楚二物，收其威也；未卜禘不視學，游其志也；時觀而弗語，存其心也；幼者聽而弗問，學不躐等也。 學記
此七者，教之大倫也。 學記
《記》曰：凡學官先事，士先志。 學記
其此之謂乎！ 學記
大學之教也時，教必有正業，退息必有居。 學記
學，不學操縵，不能安弦；不學博依，不能安《詩》；不學雜服，不能安禮；不興其藝，不能樂學。 學記
故君子之於學也，藏焉，修焉，息焉，游焉。 學記
夫然，故安其學而親其師，樂其友而信其道。 學記
是以雖離師輔而不反也。 學記
《兌命》曰：敬孫務時敏，厥修乃來。 學記
其此之謂乎！ 學記
今之教者，呻其占畢，多其訊，言及于數，進而不顧其安，使人不由其誠，教人不盡其材；其施之也悖，其求之也佛。 學記
夫然，故隱其學而疾其師，苦其難而不知其益也，雖終其業，其去之必速。 學記
教之不刑，其此之由乎！ 學記
大學之法，禁於未發之謂豫，當其可之謂時，不陵節而施之謂孫，相觀而善之謂摩。 學記
此四者，教之所由興也。 學記
發然後禁，則捍格而不勝；時過然後學，則勤苦而難成；雜施而不孫，則壞亂而不修；獨學而無友，則孤陋而寡聞；燕朋逆其師；燕辟廢其學。 學記
此六者，教之所由廢也。 學記
君子既知教之所由興，又知教之所由廢，然後可以為人師也。 學記
故君子之教喻也，道而弗牽，強而弗抑，開而弗達。 學記
道而弗牽則和，強而弗抑則易，開而弗達則思；和易以思，可謂善喻矣。 學記
凡音之起，由人心生也。 樂記
人心之動，物使之然也。 樂記
感於物而動，故形於聲。 樂記
聲相應，故生變；變成方，謂之音；比音而樂之，及干戚羽旄，謂之樂。 樂記
樂者，音之所由生也；其本在人心之感於物也。 樂記
是故其哀心感者，其聲噍以殺。 樂記
其樂心感者，其聲嘽以緩。 樂記
其喜心感者，其聲發以散。 樂記
其怒心感者，其聲粗以厲。 樂記
其敬心感者，其聲直以廉。 樂記
其愛心感者，其聲和以柔。 樂記
六者，非性也，感於物而後動。 樂記
是故先王慎所以感之者。 樂記
故禮以道其志，樂以和其聲，政以一其行，刑以防其奸。 樂記
禮樂刑政，其極一也；所以同民心而出治道也。 樂記
凡音者，生人心者也。 
情動於中，故形於聲。 
聲成文，謂之音。 
是故治世之音安以樂，其政和。 
亂世之音怨以怒，其政乖。 
亡國之音哀以思，其民困。 
聲音之道，與政通矣。 樂記
宮為君，商為臣，角為民，徵為事，羽為物。 樂記
五者不亂，則無怗懘之音矣。 樂記
宮亂則荒，其君驕。 樂記
商亂則陂，其官壞。 樂記
角亂則憂，其民怨。 樂記
徵亂則哀，其事勤。 樂記
羽亂則危，其財匱。 樂記
五者皆亂，迭相陵，謂之慢。 樂記
如此，則國之滅亡無日矣。 樂記
鄭衛之音，亂世之音也，比於慢矣。 樂記
桑間濮上之音，亡國之音也，其政散，其民流，誣上行私而不可止也。 樂記
凡音者，生於人心者也。 樂記
樂者，通倫理者也。 樂記
是故知聲而不知音者，禽獸是也；知音而不知樂者，眾庶是也。 樂記
唯君子為能知樂。 樂記
是故審聲以知音，審音以知樂，審樂以知政，而治道備矣。 樂記
是故不知聲者不可與言音，不知音者不可與言樂。 樂記
知樂則幾於禮矣。 樂記
禮樂皆得，謂之有德。 樂記
德者得也。 樂記
是故樂之隆，非極音也。 樂記
食饗之禮，非致味也。 樂記
清廟之瑟，朱弦而疏越，壹倡而三嘆，有遺音者矣。 樂記
大饗之禮，尚玄酒而俎腥魚，大羹不和，有遺味者矣。 樂記
是故先王之制禮樂也，非以極口腹耳目之欲也，將以教民平好惡而反人道之正也。 樂記
人生而靜，天之性也；感於物而動，性之欲也。 樂記
物至知知，然後好惡形焉。 樂記
好惡無節於內，知誘於外，不能反躬，天理滅矣。 樂記
夫物之感人無窮，而人之好惡無節，則是物至而人化物也。 樂記
人化物也者，滅天理而窮人欲者也。 樂記
於是有悖逆詐偽之心，有淫泆作亂之事。 樂記
是故強者脅弱，眾者暴寡，知者詐愚，勇者苦怯，疾病不養，老幼孤獨不得其所，此大亂之道也。 樂記
是故先王之制禮樂，人為之節；衰麻哭泣，所以節喪紀也；鐘鼓干戚，所以和安樂也；昏姻冠笄，所以別男女也；射鄉食饗，所以正交接也。 樂記
禮節民心，樂和民聲，政以行之，刑以防之，禮樂刑政，四達而不悖，則王道備矣。 樂記
樂者為同，禮者為異。 樂記
同則相親，異則相敬，樂勝則流，禮勝則離。 樂記
合情飾貌者禮樂之事也。 樂記
禮義立，則貴賤等矣；樂文同，則上下和矣；好惡著，則賢不肖別矣。 樂記
刑禁暴，爵舉賢，則政均矣。 樂記
仁以愛之，義以正之，如此，則民治行矣。 樂記
樂由中出，禮自外作。 樂記
樂由中出故靜，禮自外作故文。 樂記
大樂必易，大禮必簡。 樂記
樂至則無怨，禮至則不爭。 樂記
揖讓而治天下者，禮樂之謂也。 樂記
暴民不作，諸侯賓服，兵革不試，五刑不用，百姓無患，天子不怒，如此，則樂達矣。 樂記
合父子之親，明長幼之序，以敬四海之內天子如此，則禮行矣。 樂記
大樂與天地同和，大禮與天地同節。 樂記
和故百物不失，節故祀天祭地，明則有禮樂，幽則有鬼神。 樂記
如此，則四海之內，合敬同愛矣。 樂記
禮者殊事合敬者也；樂者異文合愛者也。 樂記
禮樂之情同，故明王以相沿也。 樂記
故事與時并，名與功偕。 樂記
故鐘鼓管磬，羽龠干戚，樂之器也。 樂記
屈伸俯仰，綴兆舒疾，樂之文也。 樂記
簠簋俎豆，制度文章，禮之器也。 樂記
升降上下，周還裼襲，禮之文也。 樂記
故知禮樂之情者能作，識禮樂之文者能述。 樂記
作者之謂聖，述者之謂明；明聖者，述作之謂也。 樂記
樂者，天地之和也；禮者，天地之序也。 樂記
和故百物皆化；序故群物皆別。 樂記
樂由天作，禮以地制。 樂記
過制則亂，過作則暴。 樂記
明於天地，然後能興禮樂也。 樂記
論倫無患，樂之情也；欣喜歡愛，樂之官也。 樂記
中正無邪，禮之質也，莊敬恭順。 樂記
禮之制也。 樂記
若夫禮樂之施於金石，越於聲音，用於宗廟社稷，事乎山川鬼神，則此所與民同也。 樂記
王者功成作樂，治定制禮。 樂記
其功大者其樂備，其治辯者其禮具。 樂記
干戚之舞非備樂也，孰亨而祀非達禮也。 樂記
五帝殊時，不相沿樂；三王異世，不相襲禮。 樂記
樂極則憂，禮粗則偏矣。 樂記
及夫敦樂而無憂，禮備而不偏者，其唯大聖乎？ 樂記
天高地下，萬物散殊，而禮制行矣。 樂記
流而不息，合同而化，而樂興焉。 樂記
春作夏長，仁也；秋斂冬藏，義也。 樂記
仁近於樂，義近於禮。 樂記
樂者敦和，率神而從天，禮者別宜，居鬼而從地。 樂記
故聖人作樂以應天，制禮以配地。 樂記
禮樂明備，天地官矣。 樂記
天尊地卑，君臣定矣。 樂記
卑高已陳，貴賤位矣。 樂記
動靜有常，小大殊矣。 樂記
方以類聚，物以群分，則性命不同矣。 樂記
在天成象，在地成形；如此，則禮者天地之別也。 樂記
地氣上齊，天氣下降，陰陽相摩，天地相蕩，鼓之以雷霆，奮之以風雨，動之以四時，暖之以日月，而百化興焉。 樂記
如此則樂者天地之和也。 樂記
化不時則不生，男女無辨則亂升；天地之情也。 樂記
及夫禮樂之極乎天而蟠乎地，行乎陰陽而通乎鬼神；窮高極遠而測深厚。 樂記
樂著大始，而禮居成物。 樂記
著不息者天也，著不動者地也。 樂記
一動一靜者天地之間也。 樂記
故聖人曰禮樂云。 樂記
昔者，舜作五弦之琴以歌南風，夔始制樂以賞諸侯。 樂記
故天子之為樂也，以賞諸侯之有德者也。 
德盛而教尊，五穀時熟，然後賞之以樂。 
故其治民勞者，其舞行綴遠；其治民逸者，其舞行綴短。 
故觀其舞，知其德；聞其謚，知其行也。 
《大章》，章之也。 
《咸池》，備矣。 
《韶》，繼也。 
《夏》，大也。 
殷周之樂，盡矣。 
天地之道，寒暑不時則疾，風雨不節則饑。 
教者，民之寒暑也；教不時則傷世。 
事者民之風雨也；事不節則無功。 
然則先王之為樂也。 
以法治也，善則行象德矣。 
夫豢豕為酒，非以為禍也，而獄訟益繁，則酒之流生禍也。 樂記
是故先王因為酒禮，壹獻之禮，賓主百拜，終日飲酒而不得醉焉；此先王之所以備酒禍也。 樂記
故酒食者所以合歡也；樂者所以象德也；禮者所以綴淫也。 樂記
是故先王有大事，必有禮以哀之；有大福，必有禮以樂之。 
哀樂之分，皆以禮終。 
樂也者，聖人之所樂也，而可以善民心，其感人深，其移風易俗，故先王著其教焉。 
夫民有血氣心知之性，而無哀樂喜怒之常，應感起物而動，然後心術形焉。 
是故志微噍殺之音作，而民思憂。 
嘽諧慢易、繁文簡節之音作，而民康樂。 
粗厲猛起、奮末廣賁之音作，而民剛毅。 
廉直、勁正、莊誠之音作，而民肅敬。 
寬裕肉好、順成和動之音作，而民慈愛。 
流辟邪散、狄成滌濫之音作，而民淫亂。 
是故先王本之情性，稽之度數，制之禮義。 樂記
合生氣之和，道五常之行，使之陽而不散，陰而不密，剛氣不怒，柔氣不懾，四暢交於中而發作於外，皆安其位而不相奪也；然後立之學等，廣其節奏，省其文采，以繩德厚。 樂記
律小大之稱，比終始之序，以象事行。 樂記
使親疏貴賤、長幼男女之理，皆形見於樂，故曰：樂觀其深矣。 樂記
土敝則草木不長，水煩則魚鱉不大，氣衰則生物不遂，世亂則禮慝而樂淫。 
是故其聲哀而不莊，樂而不安，慢易以犯節，流湎以忘本。 
廣則容奸，狹則思欲，感條暢之氣而滅平和之德。 
是以君子賤之也。 
凡奸聲感人，而逆氣應之；逆氣成象，而淫樂興焉。 樂記
正聲感人，而順氣應之；順氣成象，而和樂興焉。 樂記
倡和有應，回邪曲直，各歸其分；而萬物之理，各以其類相動也。 樂記
是故君子反情以和其志，比類以成其行。 樂記
奸聲亂色，不留聰明；淫樂慝禮，不接心術。 樂記
惰慢邪辟之氣不設於身體，使耳目鼻口、心知百體皆由順正以行其義。 樂記
然後發以聲音，而文以琴瑟，動以干戚，飾以羽旄，從以簫管。 樂記
奮至德之光，動四氣之和，以著萬物之理。 樂記
是故清明象天，廣大象地，終始象四時，周還象風雨。 樂記
五色成文而不亂，八風從律而不奸，百度得數而有常。 樂記
小大相成，終始相生。 樂記
倡和清濁，迭相為經。 樂記
故樂行而倫清，耳目聰明，血氣和平，移風易俗，天下皆寧。 樂記
故曰：樂者樂也。 樂記
君子樂得其道，小人樂得其欲。 樂記
以道制欲，則樂而不亂；以欲忘道，則惑而不樂。 樂記
是故君子反情以和其志，廣樂以成其教，樂行而民鄉方，可以觀德矣。 樂記
德者性之端也。 樂記
樂者德之華也。 樂記
金石絲竹，樂之器也。 樂記
詩言其志也，歌詠其聲也，舞動其容也。 樂記
三者本於心，然後樂氣從之。 樂記
是故情深而文明，氣盛而化神。 樂記
和順積中而英華發外，唯樂不可以為偽。 樂記
諸侯行而死於館，則其復如於其國。 雜記上
如於道，則升其乘車之左轂，以其綏復。 雜記上
其輤有裧，緇布裳帷素錦以為屋而行。 雜記上
至於廟門，不毀墻遂入適所殯，唯輤為說於廟門外。 雜記上
大夫、士死於道，則升其乘車之左轂，以其綏復。 雜記上
如於館死，則其復如於家。 雜記上
大夫以布為輤而行，至於家而說輤，載以輲車，入自門至於阼階下而說車，舉自阼階，升適所殯。 雜記上
士輤，葦席以為屋，蒲席以為裳帷。 雜記上
凡訃於其君，曰：君之臣某死；父母、妻、長子，曰：君之臣某之某死。 雜記上
君訃於他國之君，曰：寡君不祿，敢告於執事。 雜記上
；夫人，曰：寡小君不祿。 雜記上
；大子之喪，曰：寡君之適子某死。 雜記上
大夫訃於同國：適者，曰：某不祿；訃於士，亦曰：某不祿；訃於他國之君，曰：君之外臣寡大夫某死，訃於適者，曰：吾子之外私寡大夫某不祿，使某實。 雜記上
訃於士，亦曰：吾子之外私寡大夫某不祿，使某實。 雜記上
士訃於同國大夫，曰：某死，訃於士，亦曰：某死；訃於他國之君，曰：君之外臣某死，訃於大夫，曰：吾子之外私某死，訃於士，亦曰：吾子之外私某死。 雜記上
大夫次於公館以終喪，士練而歸。 雜記上
士次於公館，大夫居廬，士居堊室。 雜記上
大夫為其父母兄弟之未為大夫者之喪，服如士服。 雜記上
士為其父母兄弟之為大夫者之喪，服如士服。 雜記上
大夫之適子，服大夫之服。 雜記上
大夫之庶子為大夫，則為其父母服大夫服；其位，與未為大夫者齒。 雜記上
士之子為大夫，則其父母弗能主也，使其子主之。 雜記上
無子，則為之置後。 雜記上
大夫卜宅與葬日，有司麻衣、布衰、布帶，因喪屨，緇布冠不蕤。 雜記上
占者皮弁。 雜記上
如筮，則史練冠長衣以筮。 雜記上
占者朝服。 雜記上
大夫之喪，既薦馬。 雜記上
薦馬者，哭踴，出乃包奠而讀書。 雜記上
大夫之喪，大宗人相，小宗人命龜，卜人作龜。 雜記上
復，諸侯以褒衣冕服，爵弁服，夫人稅衣揄狄，狄稅素沙。 雜記上
內子以鞠衣，褒衣，素沙。 雜記上
下大夫以襢衣，其餘如士。 雜記上
復西上。 雜記上
大夫不揄絞，屬於池下。 雜記上
大夫附於士，士不附於大夫，附於大夫之昆弟。 雜記上
無昆弟，則從其昭穆。 雜記上
雖王父母在，亦然。 雜記上
婦附於其夫之所附之妃，無妃。 雜記上
則亦從其昭穆之妃。 雜記上
妾附於妾祖姑，無妾祖姑則亦從其昭穆之妾。 雜記上
男子附於王父則配；女子附於王母，則不配。 雜記上
公子附於公子。 雜記上
君薨，大子號稱子，待猶君也。 雜記上
有三年之練冠，則以大功之麻易之；唯杖屨不易。 雜記上
有父母之喪，尚功衰，而附兄弟之殤則練冠。 雜記上
附於殤，稱陽童某甫，不名，神也。 雜記上
凡異居，始聞兄弟之喪，唯以哭對，可也。 雜記上
其始麻，散帶絰。 雜記上
未服麻而奔喪，及主人之未成絰也：疏者，與主人皆成之；親者，終其麻帶絰之日數。 雜記上
主妾之喪，則自附至於練祥，皆使其子主之。 雜記上
其殯祭，不於正室。 雜記上
君不撫仆妾。 雜記上
女君死，則妾為女君之黨服。 雜記上
攝女君，則不為先女君之黨服。 雜記上
聞兄弟之喪，大功以上，見喪者之鄉而哭。 雜記上
適兄弟之送葬者弗及，遇主人於道，則遂之於墓。 雜記上
凡主兄弟之喪，雖疏亦虞之。 雜記上
凡喪服未畢，有吊者，則為位而哭拜踴。 雜記上
大夫之哭大夫，弁絰；大夫與殯，亦弁絰。 雜記上
大夫有私喪之葛，則於其兄弟之輕喪，則弁絰。 雜記上
為長子杖，則其子不以杖即位。 雜記上
為妻，父母在，不杖，不稽顙。 雜記上
母在，不稽顙。 雜記上
稽顙者，其贈也拜。 雜記上
違諸侯之大夫，不反服。 雜記上
違大夫之諸侯，不反服。 雜記上
喪冠條屬，以別吉凶。 雜記上
三年之練冠，亦條屬，右縫。 雜記上
小功以下左。 雜記上
緦冠繰纓。 雜記上
大功以上散帶。 雜記上
朝服十五升，去其半而緦；加灰，錫也。 雜記上
諸侯相襚，以後路與冕服。 雜記上
先路與褒衣，不以襚。 雜記上
有父之喪，如未沒喪而母死，其除父之喪也，服其除服。 雜記下
卒事，反喪服。 雜記下
雖諸父昆弟之喪，如當父母之喪，其除諸父昆弟之喪也，皆服其除喪之服。 雜記下
卒事，反喪服。 雜記下
如三年之喪，則既顈，其練祥皆同。 雜記下
王父死，未練祥而孫又死，猶是附於王父也。 雜記下
有殯，聞外喪，哭之他室。 雜記下
入奠，卒奠，出，改服即位，如始即位之禮。 雜記下
大夫、士將與祭於公，既視濯，而父母死，則猶是與祭也，次於異宮。 雜記下
既祭，釋服出公門外，哭而歸。 雜記下
其它如奔喪之禮。 雜記下
如未視濯，則使人告。 雜記下
告者反，而後哭。 雜記下
如諸父昆弟姑姊妹之喪，則既宿，則與祭。 雜記下
卒事，出公門，釋服而後歸。 雜記下
其它如奔喪之禮。 雜記下
如同宮，則次於異宮。 雜記下
曾子問曰：卿大夫將為尸於公，受宿矣，而有齊衰內喪，則如之何？孔子曰：出舍乎公宮以待事，禮也。 雜記下
孔子曰：尸弁冕而出，卿、大夫、士皆下之。 雜記下
尸必式，必有前驅。 雜記下
父母之喪，將祭，而昆弟死；既殯而祭。 雜記下
如同宮，則雖臣妾，葬而後祭。 雜記下
祭，主人之升降散等，執事者亦散等。 雜記下
雖虞附亦然。 雜記下
自諸侯達諸士，小祥之祭，主人之酢也嚌之；眾賓兄弟，則皆啐之。 雜記下
大祥：主人啐之，眾賓兄弟皆飲之，可也。 雜記下
凡侍祭喪者，告賓祭薦而不食。 雜記下
子貢問喪，子曰：敬為上，哀次之，瘠為下。 雜記下
顏色稱其情；戚容稱其服。 雜記下
請問兄弟之喪，子曰：兄弟之喪，則存乎書策矣。 雜記下
君子不奪人之喪，亦不可奪喪也。 雜記下
孔子曰：少連、大連善居喪，三日不怠，三月不解，期悲哀，三年憂。 雜記下
東夷之子也。 雜記下
三年之喪，言而不語，對而不問：廬，堊室之中，不與人坐焉；在堊室之中，非時見乎母也，不入門。 雜記下
疏衰皆居堊室不廬。 雜記下
廬，嚴者也。 雜記下
妻視叔父母，姑姊妹視兄弟，長、中、下殤視成人。 雜記下
親喪外除，兄弟之喪內除。 雜記下
視君之母與妻，比之兄弟。 雜記下
發諸顏色者，亦不飲食也。 雜記下
免喪之外，行於道路，見似目瞿，聞名心瞿。 雜記下
吊死而問疾，顏色戚容必有以異於人也。 雜記下
如此而後可以服三年之喪。 雜記下
其餘則直道而行之，是也。 雜記下
祥，主人之除也，於夕為期，朝服。 雜記下
祥因其故服。 雜記下
子游曰：既祥，雖不當縞者必縞，然後反服。 雜記下
當袒，大夫至，雖當踴，絕踴而拜之，反改成踴，乃襲。 雜記下
於士，既事成踴，襲而後拜之，不改成踴。 雜記下
上大夫之虞也，少牢。 雜記下
卒哭成事，附，皆大牢。 雜記下
下大夫之虞也，特牲。 雜記下
卒哭成事，附，皆少牢。 雜記下
祝稱卜葬虞，子孫曰哀，夫曰乃，兄弟曰某，卜葬其兄弟曰伯子某。 雜記下
古者，貴賤皆杖。 雜記下
叔孫武叔朝，見輪人以其杖關轂而輠輪者，於是有爵而後杖也。 雜記下
鑿巾以飯，公羊賈為之也。 雜記下
冒者何也？所以掩形也。 雜記下
自襲以至小斂，不設冒則形，是以襲而後設冒也。 雜記下
或問於曾子曰：夫既遣而包其餘，猶既食而裹其餘與？君子既食，則裹其餘乎？曾子曰：吾子不見大饗乎？夫大饗，既饗，卷三牲之俎歸於賓館。 雜記下
父母而賓客之，所以為哀也！ 雜記下
子不見大饗乎！ 雜記下
非為人喪，問與賜與？ 雜記下
三年之喪，以其喪拜；非三年之喪，以吉拜。 雜記下
三年之喪，如或遺之酒肉，則受之必三辭。 雜記下
主人衰絰而受之。 雜記下
如君命，則不敢辭，受而薦之。 雜記下
喪者不遺人，人遺之，雖酒肉，受也。 雜記下
從父昆弟以下，既卒哭，遺人可也。 雜記下
縣子曰：三年之喪，如斬。 雜記下
期之喪，如剡。 雜記下
三年之喪，雖功衰不吊，自諸侯達諸士。 雜記下
如有服而將往哭之，則服其服而往。 雜記下
期之喪，十一月而練，十三月而祥，十五月禫。 雜記下
練則吊。 雜記下
既葬，大功吊，哭而退，不聽事焉。 雜記下
期之喪，未喪，吊於鄉人。 雜記下
哭而退，不聽事焉。 雜記下
功衰吊，待事不執事。 雜記下
小功緦，執事不與於禮。 雜記下
相趨也，出宮而退。 雜記下
相揖也，哀次而退。 雜記下
相問也，既封而退。 雜記下
相見也。 雜記下
反哭而退。 雜記下
朋友，虞附而退。 雜記下
吊，非從主人也。 雜記下
四十者執綍：鄉人五十者從反哭，四十者待盈坎。 雜記下
喪食雖惡必充饑，饑而廢事，非禮也；飽而忘哀，亦非禮也。 雜記下
視不明，聽不聰，行不正，不知哀，君子病之。 雜記下
故有疾飲酒食肉，五十不致毀，六十不毀，七十飲酒食肉，皆為疑死。 雜記下
有服，人召之食，不往。 雜記下
大功以下，既葬，適人，人食之，其黨也食之，非其黨弗食也。 雜記下
功衰食菜果，飲水漿，無鹽酪。 雜記下
不能食食，鹽酪可也。 雜記下
孔子曰：身有瘍則浴，首有創則沐，病則飲酒食肉。 雜記下
毀瘠為病，君子弗為也。 雜記下
毀而死，君子謂之無子。 雜記下
非從柩與反哭，無免於堩。 雜記下
凡喪，小功以上，非虞附練祥，無沐浴。 雜記下
疏衰之喪，既葬，人請見之，則見；不請見人。 雜記下
小功，請見人可也。 雜記下
大功不以執摯。 雜記下
唯父母之喪，不辟涕泣而見人。 雜記下
三年之喪，祥而從政；期之喪，卒哭而從政；九月之喪，既葬而從政；小功緦之喪，既殯而從政。 雜記下
曾申問於曾子曰：哭父母有常聲乎？曰：中路嬰兒失其母焉，何常聲之有？ 雜記下
疾病，外內皆掃。 喪大記
君大夫徹縣，士去琴瑟。 喪大記
寢東首於北牖下。 喪大記
廢床。 喪大記
徹褻衣，加新衣，體一人。 喪大記
男女改服。 喪大記
屬纊以俟絕氣。 喪大記
男子不死於婦人之手，婦人不死於男子之手。 喪大記
君夫人卒於路寢，大夫世婦卒於適寢，內子未命，則死於下室。 喪大記
遷尸於寢，士士之妻皆死於寢。 喪大記
復，有林麓，則虞人設階；無林麓，則狄人設階。 喪大記
小臣復，復者朝服。 喪大記
君以卷，夫人以屈狄；大夫以玄赬，世婦以襢衣；士以爵弁，士妻以稅衣。 喪大記
皆升自東榮，中屋履危，北面三號，卷衣投於前，司命受之，降自西北榮。 喪大記
其為賓，則公館復，私館不復；其在野，則升其乘車之左轂而復。 喪大記
復衣不以衣尸，不以斂。 喪大記
婦人復，不以袡。 喪大記
凡復，男子稱名，婦人稱字。 喪大記
唯哭先復，復而後行死事。 喪大記
始卒，主人啼，兄弟哭，婦人哭踴。 喪大記
既正尸，子坐於東方，卿大夫父兄子姓立於東方，有司庶士哭於堂下北面；夫人坐於西方，內命婦姑姊妹子姓立於西方，外命婦率外宗哭於堂上北面。 喪大記
大夫之喪，主人坐於東方，主婦坐於西方，其有命夫命婦則坐，無則皆立。 喪大記
士之喪，主人父兄子姓皆坐於東方，主婦姑姊妹子姓皆坐於西方。 喪大記
凡哭尸於室者，主人二手承衾而哭。 喪大記
君之喪，未小斂，為寄公國賓出；大夫之喪，未小斂，為君命出；士之喪，於大夫不當斂而出。 喪大記
凡主人之出也，徒跣扱衽拊心，降自西階。 喪大記
君拜寄公國賓于位；大夫於君命，迎於寢門外，使者升堂致命，主人拜于下；士於大夫親吊則與之哭；不逆於門外。 喪大記
夫人為寄公夫人出，命婦為夫人之命出，士妻不當斂，則為命婦出。 喪大記
小斂，主人即位於戶內，主婦東面，乃斂。 喪大記
卒斂，主人馮之踴，主婦亦如之。 喪大記
主人袒說髦，括髮以麻，婦人髽，帶麻於房中。 喪大記
徹帷，男女奉尸夷於堂，降拜。 喪大記
君拜寄公國賓，大夫士拜卿大夫於位，於士旁三拜；夫人亦拜寄公夫人於堂上，大夫內子士妻特拜，命婦泛拜眾賓於堂上。 喪大記
主人即位，襲帶絰踴。 喪大記
母之喪，即位而免，乃奠。 喪大記
吊者襲裘，加武帶絰，與主人拾踴。 喪大記
君喪，虞人出木角，狄人出壺，雍人出鼎，司馬縣之，乃官代哭，大夫官代哭不縣壺，士代哭不以官。 喪大記
君堂上二燭、下二燭，大夫堂上一燭、下二燭，士堂上一燭、下一燭。 喪大記
賓出徹帷。 喪大記
哭尸於堂上，主人在東方，由外來者在西方，諸婦南鄉。 喪大記
婦人迎客送客不下堂，下堂不哭；男子出寢門見人不哭。 喪大記
其無女主，則男主拜女賓於寢門內；其無男主，則女主拜男賓於阼階下。 喪大記
子幼，則以衰抱之，人為之拜；為後者不在，則有爵者辭，無爵者人為之拜。 喪大記
在竟內則俟之，在竟外則殯葬可也。 喪大記
喪有無後，無無主。 喪大記
君之喪：三日，子、夫人杖，五日既殯，授大夫世婦杖。 喪大記
子、大夫寢門之外杖，寢門之內輯之；夫人世婦在其次則杖，即位則使人執之。 喪大記
子有王命則去杖，國君之命則輯杖，聽卜有事於尸則去杖。 喪大記
大夫於君所則輯杖，於大夫所則杖。 喪大記
大夫之喪：三日之朝既殯，主人主婦室老皆杖。 喪大記
大夫有君命則去杖，大夫之命則輯杖；內子為夫人之命去杖，為世婦之命授人杖。 喪大記
士之喪：二日而殯，三日而朝，主人杖，婦人皆杖。 喪大記
於君命夫人之命如大夫，於大夫世婦之命如大夫。 喪大記
子皆杖，不以即位。 喪大記
大夫士哭殯則杖，哭柩則輯杖。 喪大記
棄杖者，斷而棄之於隱者。 喪大記
始死，遷尸於床，幠用斂衾，去死衣，小臣楔齒用角柶，綴足用燕几，君大夫士一也。 喪大記
管人汲，不說繘、屈之，盡階不升堂，授御者；御者入浴：小臣四人抗衾，御者二人浴，浴水用盆，沃水用枓，浴用絺巾，挋用浴衣，如它日；小臣爪足，浴餘水棄于坎。 喪大記
其母之喪，則內御者抗衾而浴。 喪大記
管人汲，授御者，御者差沐於堂上－─君沐粱，大夫沐稷，士沐粱。 喪大記
甸人為垼於西墻下，陶人出重鬲，管人受沐，乃煮之，甸人取所徹廟之西北厞薪，用爨之。 喪大記
管人授御者沐，乃沐；沐用瓦盤，挋用巾，如它日，小臣爪手翦須，濡濯棄於坎。 喪大記
君設大盤造冰焉，大夫設夷盤造冰焉，士并瓦盤無冰，設床襢笫，有枕。 喪大記
含一床，襲一床遷尸於堂又一床，皆有枕席－─君大夫士一也。 喪大記
君之喪，子、大夫、公子、眾士皆三日不食。 喪大記
子、大夫、公子食粥，納財，朝一溢米，莫一溢米，食之無算；士疏食水飲，食之無算；夫人世婦諸妻皆疏食水飲，食之無算。 喪大記
大夫之喪，主人室老子姓皆食粥；眾士疏食水飲；妻妾疏食水飲。 喪大記
士亦如之。 喪大記
既葬，主人疏食水飲，不食菜果；婦人亦如之。 喪大記
君大夫士一也。 喪大記
練而食菜果，祥而食肉。 喪大記
食粥於盛不盥，食於篹者盥。 喪大記
食菜以醯醬，始食肉者先食乾肉，始飲酒者先飲醴酒。 喪大記
期之喪，三不食；食：疏食水飲，不食菜果，三月既葬，食肉飲酒。 喪大記
期終喪，不食肉，不飲酒，父在為母，為妻。 喪大記
九月之喪，食飲猶期之喪也，食肉飲酒，不與人樂之。 喪大記
五月三月之喪，壹不食再不食可也。 喪大記
比葬，食肉飲酒，不與人樂之。 喪大記
叔母、世母、故主、宗子食肉飲酒。 喪大記
不能食粥，羹之以菜可也；有疾，食肉飲酒可也。 喪大記
五十不成喪，七十唯衰麻在身。 喪大記
既葬，若君食之則食之；大夫父之友食之則食之矣。 喪大記
不辟粱肉，若有酒醴則辭。 喪大記
小斂於戶內，大斂於阼。 喪大記
君以簟席，大夫以蒲席，士以葦席。 喪大記
小斂：布絞，縮者一，橫者三。 喪大記
君錦衾，大夫縞衾，士緇衾，皆一。 喪大記
衣十有九稱，君陳衣于序東；大夫士陳衣于房中；皆西領北上。 喪大記
絞紟不在列。 喪大記
大斂：布絞，縮者三，橫者五，布紟二衾。 喪大記
君大夫士一也。 喪大記
君陳衣于庭，百稱，北領西上；大夫陳衣于序東，五十稱，西領南上；士陳衣于序東，三十稱，西領南上。 喪大記
絞紟如朝服，絞一幅為三、不辟，紟五幅、無紞。 喪大記
小斂之衣，祭服不倒。 喪大記
君無襚，大夫士畢主人之祭服；親戚之衣，受之不以即陳。 喪大記
小斂，君大夫士皆用復衣復衾；大斂，君大夫士祭服無算，君褶衣褶衾，大夫士猶小斂也。 喪大記
祭法：有虞氏禘黃帝而郊嚳，祖顓頊而宗堯。 祭法
夏后氏亦禘黃帝而郊鯀，祖顓頊而宗禹。 祭法
殷人禘嚳而郊冥，祖契而宗湯。 祭法
周人禘嚳而郊稷，祖文王而宗武王。 祭法
燔柴於泰壇，祭天也；瘞埋於泰折，祭地也；用騂犢。 祭法
埋少牢於泰昭，祭時也；相近於坎壇，祭寒暑也。 祭法
王宮，祭日也；夜明，祭月也；幽宗，祭星也；雩宗，祭水旱也；四坎壇，祭四時也。 祭法
山林、川谷、丘陵，能出云為風雨，見怪物，皆曰神。 祭法
有天下者，祭百神。 祭法
諸侯在其地則祭之，亡其地則不祭。 祭法
大凡生於天地之間者，皆曰命。 
其萬物死，皆曰折；人死，曰鬼；此五代之所不變也。 
七代之所以更立者：禘、郊、宗、祖；其餘不變也。 
天下有王，分地建國，置都立邑，設廟祧壇墠而祭之，乃為親疏多少之數。 
是故：王立七廟，一壇一墠，曰考廟，曰王考廟，曰皇考廟，曰顯考廟，曰祖考廟；皆月祭之。 
遠廟為祧，有二祧，享嘗乃止。 
去祧為壇，去壇為墠。 
壇墠，有禱焉祭之，無禱乃止。 
去墠曰鬼。 
諸侯立五廟，一壇一墠。 
曰考廟，曰王考廟，曰皇考廟，皆月祭之；顯考廟，祖考廟，享嘗乃止。 
去祖為壇，去壇為墠。 
壇墠，有禱焉祭之，無禱乃止。 
去墠為鬼。 
大夫立三廟二壇，曰考廟，曰王考廟，曰皇考廟，享嘗乃止。 
顯考祖考無廟，有禱焉，為壇祭之。 
去壇為鬼。 
適士二廟一壇，曰考廟，曰王考廟，享嘗乃止。 祭法
皇考無廟，有禱焉，為壇祭之。 祭法
去壇為鬼。 祭法
官師一廟，曰考廟。 祭法
王考無廟而祭之，去王考曰鬼。 祭法
庶士庶人無廟，死曰鬼。 
王為群姓立社，曰大社。 
王自為立社，曰王社。 
諸侯為百姓立社，曰國社。 
諸侯自立社，曰侯社。 
大夫以下，成群立社曰置社。 
王為群姓立七祀：曰司命，曰中溜，曰國門，曰國行，曰泰厲，曰戶，曰灶。 祭法
王自為立七祀。 祭法
諸侯為國立五祀，曰司命，曰中溜，曰國門，曰國行，曰公厲。 
諸侯自為立五祀。 
大夫立三祀：曰族厲，曰門，曰行。 祭法
祭不欲數，數則煩，煩則不敬。 祭義
祭不欲疏，疏則怠，怠則忘。 祭義
是故君子合諸天道：春禘秋嘗。 祭義
霜露既降，君子履之，必有凄愴之心，非其寒之謂也。 祭義
春，雨露既濡，君子履之，必有怵惕之心，如將見之。 祭義
樂以迎來，哀以送往，故禘有樂而嘗無樂。 祭義
致齊於內，散齊於外。 祭義
齊之日：思其居處，思其笑語，思其志意，思其所樂，思其所嗜。 祭義
齊三日，乃見其所為齊者。 祭義
祭之日：入室，僾然必有見乎其位，周還出戶，肅然必有聞乎其容聲，出戶而聽，愾然必有聞乎其嘆息之聲。 
是故，先王之孝也，色不忘乎目，聲不絕乎耳，心志嗜欲不忘乎心。 祭義
致愛則存，致愨則著。 祭義
著存不忘乎心，夫安得不敬乎？ 祭義
君子生則敬養，死則敬享，思終身弗辱也。 祭義
君子有終身之喪，忌日之謂也。 祭義
忌日不用，非不祥也。 祭義
言夫日，志有所至，而不敢盡其私也。 祭義
唯聖人為能饗帝，孝子為能饗親。 祭義
饗者，鄉也。 祭義
鄉之，然後能饗焉。 祭義
是故孝子臨尸而不怍。 祭義
君牽牲，夫人奠盎。 祭義
君獻尸，夫人薦豆。 祭義
卿大夫相君，命婦相夫人。 祭義
齊齊乎其敬也，愉愉乎其忠也，勿勿諸其欲其饗之也。 祭義
文王之祭也：事死者如事生，思死者如不欲生，忌日必哀，稱諱如見親。 祭義
祀之忠也，如見親之所愛，如欲色然；其文王與？《詩》云：明發不寐，有懷二人。 祭義
文王之詩也。 祭義
祭之明日，明發不寐，饗而致之，又從而思之。 祭義
祭之日，樂與哀半；饗之必樂，已至必哀。 祭義
仲尼嘗，奉薦而進其親也愨，其行趨趨以數。 祭義
已祭，子贛問曰：子之言祭，濟濟漆漆然；今子之祭，無濟濟漆漆，何也？ 祭義
子曰：濟濟者，容也遠也；漆漆者，容也自反也。 祭義
容以遠，若容以自反也，夫何神明之及交，夫何濟濟漆漆之有乎？反饋，樂成，薦其薦俎，序其禮樂，備其百官。 祭義
君子致其濟濟漆漆，夫何慌惚之有乎？夫言，豈一端而已？夫各有所當也。 祭義
孝子將祭，慮事不可以不豫；比時具物，不可以不備；虛中以治之。 祭義
宮室既修，墻屋既設，百物既備，夫婦齊戒沐浴，盛服奉承而進之，洞洞乎，屬屬乎，如弗勝，如將失之，其孝敬之心至也與！ 祭義
薦其薦俎，序其禮樂，備其百官，奉承而進之。 祭義
於是諭其志意，以其恍惚以與神明交，庶或饗之。 祭義
庶或饗之，孝子之志也。 祭義
孝子之祭也，盡其愨而愨焉，盡其信而信焉，盡其敬而敬焉，盡其禮而不過失焉。 祭義
進退必敬，如親聽命，則或使之也。 祭義
孝子之祭，可知也，其立之也敬以詘，其進之也敬以愉，其薦之也敬以欲；退而立，如將受命；已徹而退，敬齊之色不絕於面。 祭義
孝子之祭也，立而不詘，固也；進而不愉，疏也；薦而不欲，不愛也；退立而不如受命，敖也；已徹而退，無敬齊之色，而忘本也。 祭義
如是而祭，失之矣。 祭義
孝子之有深愛者，必有和氣；有和氣者，必有愉色；有愉色者，必有婉容。 祭義
孝子如執玉，如奉盈，洞洞屬屬然，如弗勝，如將失之。 祭義
嚴威儼恪，非所以事親也，成人之道也。 祭義
先王之所以治天下者五：貴有德，貴貴，貴老，敬長，慈幼。 祭義
此五者，先王之所以定天下也。 祭義
貴有德，何為也？為其近於道也。 祭義
貴貴，為其近於君也。 祭義
貴老，為其近於親也。 祭義
敬長，為其近於兄也。 祭義
慈幼，為其近於子也。 祭義
是故至孝近乎王，至弟近乎霸。 
至孝近乎王，雖天子，必有父；至弟近乎霸，雖諸侯，必有兄。 
先王之教，因而弗改，所以領天下國家也。 
子曰：立愛自親始，教民睦也。 祭義
立教自長始，教民順也。 祭義
教以慈睦，而民貴有親；教以敬長，而民貴用命。 祭義
孝以事親，順以聽命，錯諸天下，無所不行。 祭義
郊之祭也，喪者不敢哭，凶服者不敢入國門，敬之至也。 
祭之日，君牽牲，穆答君，卿大夫序從。 祭義
既入廟門，麗于碑，卿大夫袒，而毛牛尚耳，鸞刀以刲，取膟菺，乃退。 祭義
爓祭，祭腥而退，敬之至也。 祭義
郊之祭，大報天而主日，配以月。 祭義
夏后氏祭其闇，殷人祭其陽，周人祭日，以朝及闇。 祭義
祭日於壇，祭月於坎，以別幽明，以制上下。 祭義
祭日於東，祭月於西，以別外內，以端其位。 祭義
日出於東，月生於西。 祭義
陰陽長短，終始相巡，以致天下之和。 祭義
天下之禮，致反始也，致鬼神也，致和用也，致義也，致讓也。 祭義
致反始，以厚其本也；致鬼神，以尊上也；致物用，以立民紀也。 祭義
致義，則上下不悖逆矣。 祭義
致讓，以去爭也。 祭義
合此五者，以治天下之禮也，雖有奇邪，而不治者則微矣。 祭義
宰我曰：吾聞鬼神之名，而不知其所謂。 祭義
子曰：氣也者，神之盛也；魄也者，鬼之盛也；合鬼與神，教之至也。 祭義
眾生必死，死必歸土：此之謂鬼。 祭義
骨肉斃於下，陰為野土；其氣發揚于上，為昭明，焄蒿，凄愴，此百物之精也，神之著也。 祭義
因物之精，制為之極，明命鬼神，以為黔首則。 祭義
百眾以畏，萬民以服。 祭義
聖人以是為未足也，筑為宮室，謂為宗祧，以別親疏遠邇，教民反古復始，不忘其所由生也。 祭義
眾之服自此，故聽且速也。 祭義
二端既立，報以二禮。 祭義
建設朝事，燔燎膻薌，見以蕭光，以報氣也。 祭義
此教眾反始也。 祭義
薦黍稷，羞肝肺首心，見間以俠甒，加以郁鬯，以報魄也。 祭義
教民相愛，上下用情，禮之至也。 祭義
君子反古復始，不忘其所由生也，是以致其敬，發其情，竭力從事，以報其親，不敢弗盡也。 祭義
是故昔者天子為藉千畝，冕而朱紘，躬秉耒。 祭義
諸侯為藉百畝，冕而青紘，躬秉耒，以事天地、山川、社稷、先古，以為醴酪齊盛，於是乎取之，敬之至也。 祭義
古者天子、諸侯必有養獸之官，及歲時，齊戒沐浴而躬朝之。 祭義
犧牷祭牲，必於是取之，敬之至也。 祭義
君召牛，納而視之，擇其毛而卜之，吉，然後養之。 祭義
君皮弁素積，朔月，月半，君巡牲，所以致力，孝之至也。 祭義
古者天子、諸侯必有公桑、蠶室，近川而為之。 祭義
筑宮仞有三尺，棘墻而外閉之。 祭義
及大昕之朝，君皮弁素積，卜三宮之夫人世婦之吉者，使入蠶于蠶室，奉種浴于川；桑於公桑，風戾以食之。 祭義
歲既殫矣，世婦卒蠶，奉繭以示于君，遂獻繭于夫人。 祭義
夫人曰：此所以為君服與？遂副褘而受之，因少牢以禮之。 祭義
古之獻繭者，其率用此與！ 祭義
及良日，夫人繅，三盆手，遂布于三宮夫人世婦之吉者使繅；遂朱綠之，玄黃之，以為黼黻文章。 祭義
服既成，君服以祀先王先公，敬之至也。 祭義
凡治人之道，莫急於禮。 祭統
禮有五經，莫重於祭。 祭統
夫祭者，非物自外至者也，自中出生於心也；心怵而奉之以禮。 祭統
是故，唯賢者能盡祭之義。 祭統
賢者之祭也，必受其福。 祭統
非世所謂福也。 祭統
福者，備也；備者，百順之名也。 祭統
無所不順者，謂之備。 祭統
言：內盡於己，而外順於道也。 祭統
忠臣以事其君，孝子以事其親，其本一也。 祭統
上則順於鬼神，外則順於君長，內則以孝於親。 祭統
如此之謂備。 祭統
唯賢者能備，能備然後能祭。 祭統
是故，賢者之祭也：致其誠信與其忠敬，奉之以物，道之以禮，安之以樂，參之以時。 祭統
明薦之而已矣。 祭統
不求其為。 祭統
此孝子之心也。 祭統
祭者，所以追養繼孝也。 祭統
孝者畜也。 祭統
順於道不逆於倫，是之謂畜。 祭統
是故，孝子之事親也，有三道焉：生則養，沒則喪，喪畢則祭。 祭統
養則觀其順也，喪則觀其哀也，祭則觀其敬而時也。 祭統
盡此三道者，孝子之行也。 祭統
既內自盡，又外求助，昏禮是也。 祭統
故國君取夫人之辭曰：請君之玉女與寡人共有敝邑，事宗廟社稷。 祭統
此求助之本也。 祭統
夫祭也者，必夫婦親之，所以備外內之官也；官備則具備。 祭統
水草之菹，陸產之醢，小物備矣；三牲之俎，八簋之實，美物備矣；昆蟲之異，草木之實，陰陽之物備矣。 祭統
凡天之所生，地之所長，茍可薦者，莫不咸在，示盡物也。 祭統
外則盡物，內則盡志，此祭之心也。 祭統
是故，天子親耕於南郊，以共齊盛；王后蠶於北郊，以共純服。 祭統
諸侯耕於東郊，亦以共齊盛；夫人蠶於北郊，以共冕服。 祭統
天子諸侯非莫耕也，王后夫人非莫蠶也，身致其誠信，誠信之謂盡，盡之謂敬，敬盡然後可以事神明，此祭之道也。 祭統
及時將祭，君子乃齊。 祭統
齊之為言齊也。 祭統
齊不齊以致齊者也。 祭統
是以君子非有大事也，非有恭敬也，則不齊。 祭統
不齊則於物無防也，嗜欲無止也。 祭統
及其將齊也，防其邪物，訖其嗜欲，耳不聽樂。 祭統
故記曰：齊者不樂，言不敢散其志也。 祭統
心不茍慮，必依於道；手足不茍動，必依於禮。 祭統
是故君子之齊也，專致其精明之德也。 祭統
故散齊七日以定之，致齊三日以齊之。 祭統
定之之謂齊。 祭統
齊者精明之至也，然後可以交於神明也。 祭統
是故，先期旬有一日，宮宰宿夫人，夫人亦散齊七日，致齊三日。 祭統
君致齊於外，夫人致齊於內，然後會於大廟。 祭統
君純冕立於阼，夫人副褘立於東房。 祭統
君執圭瓚裸尸，大宗執璋瓚亞裸。 祭統
及迎牲，君執紖，卿大夫從士執芻。 祭統
宗婦執盎從夫人薦涗水。 祭統
君執鸞刀羞嚌，夫人薦豆，此之謂夫婦親之。 祭統
及入舞，君執干戚就舞位，君為東上，冕而揔干，率其群臣，以樂皇尸。 祭統
是故天子之祭也，與天下樂之；諸侯之祭也，與竟內樂之。 祭統
冕而揔干，率其群臣，以樂皇尸，此與竟內樂之之義也。 祭統
夫祭有三重焉：獻之屬，莫重於裸，聲莫重於升歌，舞莫重於《武宿夜》，此周道也。 祭統
凡三道者，所以假於外而以增君子之志也，故與志進退；志輕則亦輕，志重則亦重。 祭統
輕其志而求外之重也，雖聖人弗能得也。 祭統
是故君子之祭也，必身自盡也，所以明重也。 祭統
道之以禮，以奉三重，而薦諸皇尸，此聖人之道也。 祭統
夫祭有餕；餕者祭之末也，不可不知也。 祭統
是故古之人有言曰：善終者如始。 祭統
餕其是已。 祭統
是故古之君子曰：尸亦餕鬼神之餘也，惠術也，可以觀政矣。 祭統
是故尸謖，君與卿四人餕。 祭統
君起，大夫六人餕；臣餕君之餘也。 祭統
大夫起，士八人餕；賤餕貴之餘也。 祭統
士起，各執其具以出，陳于堂下，百官進，徹之，下餕上之餘也。 祭統
凡餕之道，每變以眾，所以別貴賤之等，而興施惠之象也。 祭統
是故以四簋黍見其修於廟中也。 祭統
廟中者竟內之象也。 祭統
祭者澤之大者也。 祭統
是故上有大澤則惠必及下，顧上先下後耳。 祭統
非上積重而下有凍餒之民也。 祭統
是故上有大澤，則民夫人待于下流，知惠之必將至也，由餕見之矣。 祭統
故曰：可以觀政矣。 祭統
夫祭之為物大矣，其興物備矣。 祭統
順以備者也，其教之本與？是故，君子之教也，外則教之以尊其君長，內則教之以孝於其親。 祭統
是故，明君在上，則諸臣服從；崇事宗廟社稷，則子孫順孝。 祭統
盡其道，端其義，而教生焉。 祭統
是故君子之事君也，必身行之，所不安於上，則不以使下；所惡於下，則不以事上；非諸人，行諸己，非教之道也。 祭統
是故君子之教也，必由其本，順之至也，祭其是與？故曰：祭者，教之本也已。 祭統
夫祭有十倫焉；見事鬼神之道焉，見君臣之義焉，見父子之倫焉，見貴賤之等焉，見親疏之殺焉，見爵賞之施焉，見夫婦之別焉，見政事之均焉，見長幼之序焉，見上下之際焉。 祭統
此之謂十倫。 祭統
鋪筵設同几，為依神也；詔祝於室，而出于祊，此交神明之道也。 祭統
君迎牲而不迎尸，別嫌也。 祭統
尸在廟門外，則疑於臣，在廟中則全於君；君在廟門外則疑於君，入廟門則全於臣、全於子。 祭統
是故，不出者，明君臣之義也。 祭統
孔子曰：入其國，其教可知也。 經解
其為人也：溫柔敦厚，《詩》教也；疏通知遠，《書》教也；廣博易良，《樂》教也；潔靜精微，《易》教也；恭儉莊敬，《禮》教也；屬辭比事，《春秋》教也。 經解
故《詩》之失，愚；《書》之失，誣；《樂》之失，奢；《易》之失，賊；《禮》之失，煩；《春秋》之失，亂。 經解
其為人也：溫柔敦厚而不愚，則深於《詩》者也；疏通知遠而不誣，則深於《書》者也；廣博易良而不奢，則深於《樂》者也；潔靜精微而不賊，則深於《易》者也；恭儉莊敬而不煩，則深於《禮》者也；屬辭比事而不亂，則深於《春秋》者也。 經解
天子者，與天地參。 經解
故德配天地，兼利萬物，與日月并明，明照四海而不遺微小。 經解
其在朝廷，則道仁聖禮義之序；燕處，則聽雅、頌之音；行步，則有環佩之聲；升車，則有鸞和之音。 經解
居處有禮，進退有度，百官得其宜，萬事得其序。 經解
《詩》云：淑人君子，其儀不忒。 經解
其儀不忒，正是四國。 經解
此之謂也。 經解
發號出令而民說，謂之和；上下相親，謂之仁；民不求其所欲而得之，謂之信；除去天地之害，謂之義。 經解
義與信，和與仁，霸王之器也。 經解
有治民之意而無其器，則不成。 經解
禮之於正國也：猶衡之於輕重也，繩墨之於曲直也，規矩之於方圜也。 經解
故衡誠縣，不可欺以輕重；繩墨誠陳，不可欺以曲直；規矩誠設，不可欺以方圓；君子審禮，不可誣以奸詐。 經解
哀公問於孔子曰：大禮何如？君子之言禮，何其尊也？孔子曰：丘也小人，不足以知禮。 哀公問
君曰：否！ 哀公問
吾子言之也。 哀公問
孔子曰：丘聞之：民之所由生，禮為大。 哀公問
非禮無以節事天地之神也，非禮無以辨君臣上下長幼之位也，非禮無以別男女父子兄弟之親、昏姻疏數之交也；君子以此之為尊敬然。 哀公問
然後以其所能教百姓，不廢其會節。 哀公問
有成事，然後治其雕鏤文章黼黻以嗣。 哀公問
其順之，然後言其喪算，備其鼎俎，設其豕臘，修其宗廟，歲時以敬祭祀，以序宗族。 哀公問
即安其居，節醜其衣服，卑其宮室，車不雕几，器不刻鏤，食不貳味，以與民同利。 哀公問
昔之君子之行禮者如此。 哀公問
公曰：今之君子胡莫行之也？孔子曰：今之君子，好實無厭，淫德不倦，荒怠傲慢，固民是盡，午其眾以伐有道；求得當欲，不以其所。 哀公問
昔之用民者由前，今之用民者由後。 哀公問
今之君子莫為禮也。 哀公問
孔子侍坐於哀公，哀公曰：敢問人道誰為大？孔子愀然作色而對曰：君之及此言也，百姓之德也！ 哀公問
碧臣敢無辭而對？人道，政為大。 哀公問
公曰：敢問何謂為政？孔子對曰：政者正也。 哀公問
君為正，則百姓從政矣。 哀公問
君之所為，百姓之所從也。 哀公問
君所不為，百姓何從？ 哀公問
公曰：敢問為政如之何？孔子對曰：夫婦別，父子親，君臣嚴。 
三者正，則庶物從之矣。 
公曰：寡人雖無似也，愿聞所以行三言之道，可得聞乎？孔子對曰：古之為政，愛人為大；所以治愛人，禮為大；所以治禮，敬為大；敬之至矣，大昏為大。 哀公問
大昏至矣！ 哀公問
大昏既至，冕而親迎，親之也。 哀公問
親之也者，親之也。 哀公問
是故，君子興敬為親；舍敬，是遺親也。 哀公問
弗愛不親；弗敬不正。 哀公問
愛與敬，其政之本與！ 哀公問
公曰：寡人愿有言。 
然冕而親迎，不已重乎？孔子愀然作色而對曰：合二姓之好，以繼先聖之後，以為天地宗廟社稷之主，君何謂已重乎？ 
公曰：寡人固！ 哀公問
不固，焉得聞此言也。 哀公問
寡人欲問，不得其辭，請少進！ 哀公問
孔子曰：天地不合，萬物不生。 哀公問
大昏，萬世之嗣也，君何謂已重焉！ 哀公問
孔子遂言曰：內以治宗廟之禮，足以配天地之神明；出以治直言之禮，足以立上下之敬。 哀公問
物恥足以振之，國恥足以興之。 哀公問
為政先禮。 哀公問
禮，其政之本與！ 哀公問
孔子遂言曰：昔三代明王之政，必敬其妻子也，有道。 哀公問
妻也者，親之主也，敢不敬與？子也者，親之後也，敢不敬與？君子無不敬也，敬身為大。 哀公問
身也者，親之枝也，敢不敬與？不能敬其身，是傷其親；傷其親，是傷其本；傷其本，枝從而亡。 哀公問
三者，百姓之象也。 哀公問
身以及身，子以及子，妃以及妃，君行此三者，則愾乎天下矣，大王之道也。 哀公問
如此，國家順矣。 哀公問
仲尼燕居，子張、子貢、言游侍，縱言至於禮。 仲尼燕居
子曰：居！ 仲尼燕居
女三人者，吾語女禮，使女以禮周流無不遍也。 仲尼燕居
子貢越席而對曰：敢問何如？子曰：敬而不中禮，謂之野；恭而不中禮，謂之給；勇而不中禮，謂之逆。 仲尼燕居
子曰：給奪慈仁。 仲尼燕居
子曰：師，爾過；而商也不及。 仲尼燕居
子產猶眾人之母也，能食之不能教也。 仲尼燕居
子貢越席而對曰：敢問將何以為此中者也？子曰：禮乎禮！ 仲尼燕居
夫禮所以制中也。 仲尼燕居
子貢退，言游進曰：敢問禮也者，領惡而全好者與？子曰：然。 仲尼燕居
然則何如？子曰：郊社之義，所以仁鬼神也；嘗禘之禮，所以仁昭穆也；饋奠之禮，所以仁死喪也；射鄉之禮，所以仁鄉黨也；食饗之禮，所以仁賓客也。 仲尼燕居
子曰：明乎郊社之義、嘗禘之禮，治國其如指諸掌而已乎！ 仲尼燕居
是故，以之居處有禮，故長幼辨也。 仲尼燕居
以之閨門之內有禮，故三族和也。 仲尼燕居
以之朝廷有禮，故官爵序也。 仲尼燕居
以之田獵有禮，故戎事閑也。 仲尼燕居
以之軍旅有禮，故武功成也。 仲尼燕居
是故，宮室得其度，量鼎得其象，味得其時，樂得其節，車得其式，鬼神得其饗，喪紀得其哀，辨說得其黨，官得其體，政事得其施；加於身而錯於前，凡眾之動得其宜。 仲尼燕居
子曰：禮者何也？即事之治也。 仲尼燕居
君子有其事，必有其治。 仲尼燕居
治國而無禮，譬猶瞽之無相與？倀倀其何之？譬如終夜有求於幽室之中，非燭何見？若無禮則手足無所錯，耳目無所加，進退揖讓無所制。 仲尼燕居
是故，以之居處，長幼失其別；閨門，三族失其和；朝廷，官爵失其序；田獵，戎事失其策；軍旅，武功失其制；宮室，失其度；量鼎，失其象；味，失其時；樂，失其節；車，失其式；鬼神，失其饗；喪紀，失其哀；辯說，失其黨；官，失其體；政事，失其施；加於身而錯於前，凡眾之動，失其宜。 仲尼燕居
如此，則無以祖洽於眾也。 仲尼燕居
子曰：慎聽之！ 仲尼燕居
女三人者，吾語女：禮猶有九焉，大饗有四焉。 仲尼燕居
茍知此矣，雖在畎畝之中事之，聖人已。 仲尼燕居
兩君相見，揖讓而入門，入門而縣興；揖讓而升堂，升堂而樂闋。 仲尼燕居
下管《象》、《武》，《夏》、《龠》序興。 仲尼燕居
陳其薦俎，序其禮樂，備其百官。 仲尼燕居
如此，而後君子知仁焉。 仲尼燕居
行中規，還中矩，和鸞中采齊，客出以雍，徹以振羽。 仲尼燕居
是故，君子無物而不在禮矣。 仲尼燕居
入門而金作，示情也。 仲尼燕居
升歌《清廟》，示德也。 仲尼燕居
下而管《象》，示事也。 仲尼燕居
是故古之君子，不必親相與言也，以禮樂相示而已。 仲尼燕居
孔子閒居，子夏侍。 孔子閒居
子夏曰：敢問《詩》云：『凱弟君子，民之父母』，何如斯可謂民之父母矣？孔子曰：夫民之父母乎，必達於禮樂之原，以致五至，而行三無，以橫於天下。 孔子閒居
四方有敗，必先知之。 孔子閒居
此之謂民之父母矣。 孔子閒居
子夏曰：民之父母，既得而聞之矣；敢問何謂『五至』？孔子曰：志之所至，詩亦至焉。 孔子閒居
詩之所至，禮亦至焉。 孔子閒居
禮之所至，樂亦至焉。 孔子閒居
樂之所至，哀亦至焉。 孔子閒居
哀樂相生。 孔子閒居
是故，正明目而視之，不可得而見也；傾耳而聽之，不可得而聞也；志氣塞乎天地，此之謂五至。 孔子閒居
子夏曰：五至既得而聞之矣，敢問何謂三無？孔子曰：無聲之樂，無體之禮，無服之喪，此之謂三無。 孔子閒居
子夏曰：三無既得略而聞之矣，敢問何詩近之？孔子曰：『夙夜其命宥密』，無聲之樂也。 孔子閒居
『威儀逮逮，不可選也』，無體之禮也。 孔子閒居
『凡民有喪，匍匐救之』，無服之喪也。 孔子閒居
子夏曰：言則大矣！ 
美矣！ 
盛矣！ 
言盡於此而已乎？孔子曰：何為其然也！ 
君子之服之也，猶有五起焉。 
子夏曰：何如？子曰：無聲之樂，氣志不違；無體之禮，威儀遲遲；無服之喪，內恕孔悲。 
無聲之樂，氣志既得；無體之禮，威儀翼翼；無服之喪，施及四國。 
無聲之樂，氣志既從；無體之禮，上下和同；無服之喪，以畜萬邦。 
無聲之樂，日聞四方；無體之禮，日就月將；無服之喪，純德孔明。 
無聲之樂，氣志既起；無體之禮，施及四海；無服之喪，施于孫子。 
子言之：君子之道，辟則坊與，坊民之所不足者也。 坊記
大為之坊，民猶逾之。 坊記
故君子禮以坊德，刑以坊淫，命以坊欲。 坊記
子云：小人貧斯約，富斯驕；約斯盜，驕斯亂。 坊記
禮者，因人之情而為之節文，以為民坊者也。 坊記
故聖人之制富貴也使民富不足以驕，貧不至於約，貴不慊於上，故亂益亡。 坊記
子云：貧而好樂，富而好禮，眾而以寧者，天下其幾矣。 坊記
《詩》云：『民之貪亂，寧為荼毒。 坊記
』故制：國不過千乘，都城不過百雉，家富不過百乘。 坊記
以此坊民，諸侯猶有畔者。 坊記
子云：夫禮者，所以章疑別微，以為民坊者也。 坊記
故貴賤有等，衣服有別，朝廷有位，則民有所讓。 坊記
子云：天無二日，土無二王，家無二主，尊無二上，示民有君臣之別也。 坊記
《春秋》不稱楚越之王喪，禮君不稱天，大夫不稱君，恐民之惑也。 坊記
《詩》云：相彼盍旦，尚猶患之。 坊記
子云：君不與同姓同車，與異姓同車不同服，示民不嫌也。 坊記
以此坊民，民猶得同姓以弒其君。 坊記
子云：君子辭貴不辭賤，辭富不辭貧，則亂益亡。 坊記
故君子與其使食浮於人也，寧使人浮於食。 坊記
子云：觴酒豆肉讓而受惡，民猶犯齒；衽席之上讓而坐下，民猶犯貴；朝廷之位讓而就賤，民猶犯君。 坊記
《詩》云：民之無良，相怨一方；受爵不讓，至于已斯亡。 坊記
子云：君子貴人而賤己，先人而後己，則民作讓。 坊記
故稱人之君曰君，自稱其君曰寡君。 坊記
子云：利祿，先死者而後生者，則民不偝；先亡者而後存者，則民可以托。 坊記
《詩》云：先君之思，以畜寡人。 坊記
以此坊民，民猶偝死而號無告。 坊記
子云：有國家者，貴人而賤祿，則民興讓；尚技而賤車，則民興藝。 坊記
故君子約言，小人先言。 坊記
子云：上酌民言，則下天上施；上不酌民言，則犯也；下不天上施，則亂也。 坊記
故君子信讓以蒞百姓，則民之報禮重。 坊記
《詩》云：先民有言，詢于芻蕘。 坊記
子云：善則稱人，過則稱己，則民不爭；善則稱人，過則稱己，則怨益亡。 坊記
《詩》云：爾卜爾筮，履無咎言。 坊記
子云：善則稱人，過則稱己，則民讓善。 坊記
《詩》云：考卜惟王，度是鎬京；惟龜正之，武王成之。 坊記
子云：善則稱君，過則稱己，則民作忠。 坊記
《君陳》曰：爾有嘉謀嘉猷，入告爾君于內，女乃順之于外，曰：此謀此猷，惟我君之德。 坊記
於乎！ 坊記
是惟良顯哉。 坊記
子云：善則稱親，過則稱己，則民作孝。 坊記
《大誓》曰：予克紂，非予武，惟朕文考無罪；紂克予，非朕文考有罪，惟予小子無良。 坊記
子云：君子弛其親之過，而敬其美。 坊記
《論語》曰：三年無改於父之道，可謂孝矣。 坊記
《高宗》云：三年其惟不言，言乃讙。 坊記
子云：從命不忿，微諫不倦，勞而不怨，可謂孝矣。 坊記
《詩》云：孝子不匱。 坊記
子云：睦於父母之黨，可謂孝矣。 坊記
故君子因睦以合族。 坊記
《詩》云：此令兄弟，綽綽有裕；不令兄弟，交相為愈。 坊記
子云：於父之執，可以乘其車，不可以衣其衣。 坊記
君子以廣孝也。 坊記
天命之謂性，率性之謂道，修道之謂教。 中庸
道也者，不可須臾離也，可離非道也。 中庸
是故君子戒慎乎其所不睹，恐懼乎其所不聞。 中庸
莫見乎隱，莫顯乎微。 中庸
故君子慎其獨也。 中庸
喜怒哀樂之未發，謂之中；發而皆中節，謂之和；中也者，天下之大本也；和也者，天下之達道也。 中庸
致中和，天地位焉，萬物育焉。 中庸
仲尼曰：君子中庸，小人反中庸。 中庸
君子之中庸也，君子而時中；小人之中庸也，小人而無忌憚也。 中庸
子曰：中庸其至矣乎！ 中庸
民鮮能久矣！ 中庸
子曰：道之不行也，我知之矣：知者過之，愚者不及也。 中庸
道之不明也，我知之矣：賢者過之，不肖者不及也。 中庸
人莫不飲食也，鮮能知味也。 中庸
子曰：道其不行矣夫。 中庸
子曰：舜其大知也與！ 中庸
舜好問而好察邇言，隱惡而揚善，執其兩端，用其中於民，其斯以為舜乎！ 中庸
子曰：人皆曰『予知』，驅而納諸罟擭陷阱之中，而莫之知辟也。 中庸
人皆曰『予知』，擇乎中庸，而不能期月守也。 中庸
子曰：回之為人也，擇乎中庸，得一善，則拳拳服膺而弗失之矣。 中庸
子曰：天下國家可均也，爵祿可辭也，白刃可蹈也，中庸不可能也。 中庸
子路問強。 中庸
子曰：南方之強與？北方之強與？抑而強與？寬柔以教，不報無道，南方之強也，君子居之。 中庸
衽金革，死而不厭，北方之強也，而強者居之。 中庸
故君子和而不流，強哉矯！ 中庸
中立而不倚，強哉矯！ 中庸
國有道，不變塞焉，強哉矯！ 中庸
國無道，至死不變，強哉矯！ 中庸
子曰：素隱行怪，後世有述焉，吾弗為之矣。 中庸
君子遵道而行，半涂而廢，吾弗能已矣。 中庸
君子依乎中庸，遁世不見知而不悔，唯聖者能之。 中庸
君子之道費而隱。 中庸
夫婦之愚，可以與知焉，及其至也，雖聖人亦有所不知焉；夫婦之不肖，可以能行焉，及其至也，雖聖人亦有所不能焉。 中庸
天地之大也，人猶有所憾，故君子語大，天下莫能載焉；語小，天下莫能破焉。 中庸
《詩》云：『鳶飛戾天，魚躍于淵。 中庸
』言其上下察也。 中庸
君子之道，造端乎夫婦，及其至也，察乎天地。 中庸
子曰：道不遠人。 中庸
人之為道而遠人，不可以為道。 中庸
《詩》云：『伐柯伐柯，其則不遠。 中庸
』執柯以伐柯，睨而視之，猶以為遠。 中庸
故君子以人治人，改而止。 中庸
忠恕違道不遠，施諸己而不愿，亦勿施於人。 中庸
君子之道四，丘未能一焉：所求乎子以事父，未能也；所求乎臣以事君，未能也；所求乎弟以事兄，未能也；所求乎朋友先施之，未能也。 中庸
庸德之行，庸言之謹，有所不足，不敢不勉，有餘不敢盡；言顧行，行顧言，君子胡不慥慥爾！ 中庸
君子素其位而行，不愿乎其外。 中庸
素富貴，行乎富貴；素貧賤，行乎貧賤；素夷狄，行乎夷狄；素患難，行乎患難：君子無入而不自得焉。 中庸
在上位不陵下，在下位不援上，正己而不求於人，則無怨。 中庸
上不怨天，下不尤人。 中庸
故君子居易以俟命，小人行險以徼幸。 中庸
子曰：射有似乎君子，失諸正鵠，反求諸其身。 中庸
君子之道，辟如行遠必自邇，辟如登高必自卑。 中庸
《詩》曰：『妻子好合，如鼓瑟琴；兄弟既翕，和樂且耽。 中庸
宜爾室家，樂爾妻帑。 中庸
』子曰：父母其順矣乎！ 中庸
子曰：鬼神之為德，其盛矣乎！ 中庸
視之而弗見，聽之而弗聞，體物而不可遺。 中庸
使天下之人齊明盛服，以承祭祀，洋洋乎如在其上，如在其左右。 中庸
《詩》曰：『神之格思，不可度思！ 中庸
矧可射思！ 中庸
』夫微之顯，誠之不可掩如此夫。 中庸
子曰：舜其大孝也與！ 中庸
德為聖人，尊為天子，富有四海之內。 中庸
宗廟饗之，子孫保之。 中庸
故大德必得其位，必得其祿，必得其名，必得其壽。 中庸
故天之生物，必因其材而篤焉。 中庸
故栽者培之，傾者覆之。 中庸
《詩》曰：『嘉樂君子，憲憲令德！ 中庸
宜民宜人，受祿于天。 中庸
保佑命之，自天申之！ 中庸
』故大德者必受命。 中庸
子曰：無憂者其惟文王乎！ 
以王季為父，以武王為子，父作之，子述之。 
武王纘大王、王季、文王之緒，壹戎衣而有天下，身不失天下之顯名；尊為天子，富有四海之內。 
宗廟饗之，子孫保之。 
武王末受命，周公成文、武之德，追王大王、王季，上祀先公以天子之禮。 
斯禮也，達乎諸侯、大夫及士、庶人。 
父為大夫，子為士，葬以大夫，祭以士。 
父為士，子為大夫，葬以士，祭以大夫。 
期之喪，達乎大夫；三年之喪，達乎天子；父母之喪，無貴賤，一也。 
子曰：武王、周公，其達孝矣乎！ 
夫孝者：善繼人之志，善述人之事者也。 
春、秋修其祖廟，陳其宗器，設其裳衣，薦其時食。 
宗廟之禮，所以序昭穆也；序爵，所以辨貴賤也；序事，所以辨賢也；旅酬下為上，所以逮賤也；燕毛，所以序齒也。 
踐其位，行其禮，奏其樂，敬其所尊，愛其所親，事死如事生，事亡如事存，孝之至也。 
郊社之禮，所以事上帝也；宗廟之禮，所以祀乎其先也。 
明乎郊社之禮、禘嘗之義，治國其如示諸掌乎！ 
哀公問政。 
子曰：文、武之政，布在方策，其人存，則其政舉；其人亡，則其政息。 
人道敏政，地道敏樹。 
夫政也者，蒲盧也。 
故為政在人，取人以身，修身以道，修道以仁。 
仁者人也，親親為大；義者宜也，尊賢為大。 
親親之殺，尊賢之等，禮所生也。 
在下位不獲乎上，民不可得而治矣！ 
故君子不可以不修身；思修身，不可以不事親；思事親，不可以不知人；思知人，不可以不知天。 
天下之達道五，所以行之者三，曰：君臣也，父子也，夫婦也，昆弟也，朋友之交也，五者天下之達道也。 
知仁勇三者，天下之達德也，所以行之者一也。 
或生而知之，或學而知之，或困而知之，及其知之，一也；或安而行之，或利而行之，或勉強而行之，及其成功，一也。 
子言之：歸乎！ 表記
君子隱而顯，不矜而莊，不厲而威，不言而信。 表記
子曰：君子不失足於人，不失色於人，不失口於人，是故君子貌足畏也，色足憚也，言足信也。 表記
《甫刑》曰：『敬忌而罔有擇言在躬。 表記
』 表記
子曰：裼襲之不相因也，欲民之毋相瀆也。 表記
子曰：祭極敬，不繼之以樂；朝極辨，不繼之以倦。 表記
子曰：君子慎以辟禍，篤以不掩，恭以遠恥。 表記
子曰：君子莊敬日強，安肆日偷。 表記
君子不以一日使其躬儳焉，如不終日。 表記
子曰：齊戒以事鬼神，擇日月以見君，恐民之不敬也。 表記
子曰：狎侮，死焉而不畏也。 表記
子曰：無辭不相接也，無禮不相見也；欲民之毋相褻也。 表記
《易》曰：『初筮告，再三瀆，瀆則不告。 表記
』 表記
子言之：仁者，天下之表也；義者，天下之制也；報者，天下之利也。 表記
子曰：以德報德，則民有所勸；以怨報怨，則民有所懲。 表記
《詩》曰：『無言不讎，無德不報。 表記
』《太甲》曰：『民非後無能胥以寧；後非民無以辟四方。 表記
』 表記
子曰：以德報怨，則寬身之仁也；以怨報德，則刑戮之民也。 表記
子曰：無欲而好仁者，無畏而惡不仁者，天下一人而已矣。 
是故君子議道自己，而置法以民。 
子曰：仁有三，與仁同功而異情。 表記
與仁同功，其仁未可知也；與仁同過，然後其仁可知也。 表記
仁者安仁，知者利仁，畏罪者強仁。 表記
仁者右也，道者左也。 表記
仁者人也，道者義也。 表記
厚於仁者薄於義，親而不尊；厚於義者薄於仁，尊而不親。 表記
道有至，義有考。 表記
至道以王，義道以霸，考道以為無失。 表記
子言之：仁有數，義有長短小大。 
中心憯怛，愛人之仁也；率法而強之，資仁者也。 
《詩》云：『豐水有芑，武王豈不仕！ 
詒厥孫謀，以燕翼子，武王烝哉！ 
』數世之仁也。 
國風曰：『我今不閱，皇恤我後。 
』終身之仁也。 
子曰：仁之為器重，其為道遠，舉者莫能勝也，行者莫能致也，取數多者仁也；夫勉於仁者不亦難乎？是故君子以義度人，則難為人；以人望人，則賢者可知已矣。 表記
子曰：中心安仁者，天下一人而已矣。 表記
《大雅》曰：『德輶如毛，民鮮克舉之；我儀圖之，惟仲山甫舉之，愛莫助之。 表記
』《小雅》曰：『高山仰止，景行行止。 表記
』 表記
子曰：《詩》之好仁如此；鄉道而行，中道而廢，忘身之老也，不知年數之不足，俛焉日有孳孳，斃而後已。 表記
子曰：仁之難成久矣！ 表記
人人失其所好；故仁者之過易辭也。 表記
子曰：恭近禮，儉近仁，信近情，敬讓以行此，雖有過，其不甚矣。 表記
夫恭寡過，情可信，儉易容也；以此失之者，不亦鮮乎？《詩》曰：『溫溫恭人，惟德之基。 表記
』 表記
子曰：仁之難成久矣，惟君子能之。 表記
是故君子不以其所能者病人，不以人之所不能者愧人。 表記
是故聖人之制行也，不制以己，使民有所勸勉愧恥，以行其言。 表記
禮以節之，信以結之，容貌以文之，衣服以移之，朋友以極之，欲民之有壹也。 表記
《小雅》曰：『不愧于人，不畏於天。 表記
』 表記
是故君子服其服，則文以君子之容；有其容，則文以君子之辭；遂其辭，則實以君子之德。 表記
是故君子恥服其服而無其容，恥有其容而無其辭，恥有其辭而無其德，恥有其德而無其行。 表記
是故君子衰絰則有哀色；端冕則有敬色；甲胄則有不可辱之色。 表記
《詩》云：『惟鵜在梁，不濡其翼；彼記之子，不稱其服。 表記
』 表記
子言之：君子之所謂義者，貴賤皆有事於天下；天子親耕，粢盛秬鬯以事上帝，故諸侯勤以輔事於天子。 表記
子曰：下之事上也，雖有庇民之大德，不敢有君民之心，仁之厚也。 表記
是故君子恭儉以求役仁，信讓以求役禮，不自尚其事，不自尊其身，儉於位而寡於欲，讓於賢，卑己尊而人，小心而畏義，求以事君，得之自是，不得自是，以聽天命。 表記
《詩》云：『莫莫葛藟，施于條枚；凱弟君子，求福不回。 表記
』其舜、禹、文王、周公之謂與！ 表記
有君民之大德，有事君之小心。 表記
《詩》云：『惟此文王，小心翼翼，昭事上帝，聿懷多福，厥德不回，以受方國。 表記
』 表記
子曰：先王謚以尊名，節以壹惠，恥名之浮於行也。 表記
是故君子不自大其事，不自尚其功，以求處情；過行弗率，以求處厚；彰人之善而美人之功，以求下賢。 表記
是故君子雖自卑，而民敬尊之。 表記
子曰：后稷，天下之為烈也，豈一手一足哉！ 表記
唯欲行之浮於名也，故自謂便人。 表記
子言之：君子之所謂仁者其難乎！ 表記
《詩》云：『凱弟君子，民之父母。 表記
』凱以強教之；弟以說安之。 表記
樂而毋荒，有禮而親，威莊而安，孝慈而敬。 表記
使民有父之尊，有母之親。 表記
如此而後可以為民父母矣，非至德其孰能如此乎？ 表記
今父之親子也，親賢而下無能；母之親子也，賢則親之，無能則憐之。 表記
母，親而不尊；父，尊而不親。 表記
水之於民也，親而不尊；火，尊而不親。 表記
土之於民也，親而不尊；天，尊而不親。 表記
命之於民也，親而不尊；鬼，尊而不親。 表記
子曰：夏道尊命，事鬼敬神而遠之，近人而忠焉，先祿而後威，先賞而後罰，親而不尊；其民之敝：蠢而愚，喬而野，樸而不文。 表記
殷人尊神，率民以事神，先鬼而後禮，先罰而後賞，尊而不親；其民之敝：蕩而不靜，勝而無恥。 表記
周人尊禮尚施，事鬼敬神而遠之，近人而忠焉，其賞罰用爵列，親而不尊；其民之敝：利而巧，文而不慚，賊而蔽。 表記
子言之曰：為上易事也，為下易知也，則刑不煩矣。 緇衣
子曰：好賢如《緇衣》，惡惡如《巷伯》，則爵不瀆而民作愿，刑不試而民咸服。 緇衣
《大雅》曰：『儀刑文王，萬國作孚。 緇衣
』 緇衣
子曰：夫民，教之以德，齊之以禮，則民有格心；教之以政，齊之以刑，則民有遁心。 緇衣
故君民者，子以愛之，則民親之；信以結之，則民不倍；恭以蒞之，則民有孫心。 緇衣
《甫刑》曰：『苗民罪用命，制以刑，惟作五虐之刑曰法。 緇衣
是以民有惡德，而遂絕其世也。 緇衣
』 緇衣
子曰：下之事上也，不從其所令，從其所行。 緇衣
上好是物，下必有甚者矣。 緇衣
故上之所好惡，不可不慎也，是民之表也。 緇衣
子曰：禹立三年，百姓以仁遂焉，豈必盡仁？《詩》云：『赫赫師尹，民具爾瞻。 緇衣
』《甫刑》曰：『一人有慶，兆民賴之。 緇衣
』《大雅》曰：『成王之孚，下土之式。 緇衣
』 緇衣
子曰：上好仁，則下之為仁爭先人。 緇衣
故長民者章志、貞教、尊仁，以子愛百姓；民致行己以說其上矣。 緇衣
《詩》云：『有梏德行，四國順之。 緇衣
』 緇衣
子曰：王言如絲，其出如綸；王言如綸，其出如綍。 緇衣
故大人不倡游言。 緇衣
可言也，不可行。 緇衣
君子弗言也；可行也，不可言，君子弗行也。 緇衣
則民言不危行，而行不危言矣。 緇衣
《詩》云：『淑慎爾止，不愆于儀。 緇衣
』 緇衣
子曰：君子道人以言，而禁人以行。 緇衣
故言必慮其所終，而行必稽其所敝；則民謹於言而慎於行。 緇衣
《詩》云：『慎爾出話，敬爾威儀。 緇衣
』《大雅》曰：『穆穆文王，於緝熙敬止。 緇衣
』 緇衣
子曰：長民者，衣服不貳，從容有常，以齊其民，則民德壹。 緇衣
《詩》云：『彼都人士，狐裘黃黃，其容不改，出言有章，行歸于周，萬民所望。 緇衣
』 緇衣
子曰：為上可望而知也，為下可述而志也，則君不疑於其臣，而臣不惑於其君矣。 緇衣
《尹吉》曰：『惟尹躬及湯，咸有壹德。 緇衣
』《詩》云：『淑人君子，其儀不忒。 緇衣
』 緇衣
子曰：有國者章善𤺺惡，以示民厚，則民情不貳。 緇衣
《詩》云：『靖共爾位，好是正直。 緇衣
』 緇衣
子曰：上人疑則百姓惑，下難知則君長勞。 緇衣
故君民者，章好以示民俗，慎惡以御民之淫，則民不惑矣。 緇衣
臣儀行，不重辭，不援其所不及，不煩其所不知，則君不勞矣。 緇衣
《詩》云：『上帝板板，下民卒𤺺。 緇衣
』《小雅》曰：『匪其止共，惟王之邛。 緇衣
』 緇衣
子曰：政之不行也，教之不成也，爵祿不足勸也，刑罰不足恥也。 緇衣
故上不可以褻刑而輕爵。 緇衣
《康誥》曰：『敬明乃罰。 緇衣
』《甫刑》曰：『播刑之不迪。 緇衣
』 緇衣
奔喪之禮：始聞親喪，以哭答使者，盡哀；問故，又哭盡哀。 奔喪
遂行，日行百里，不以夜行。 奔喪
唯父母之喪，見星而行，見星而舍。 奔喪
若未得行，則成服而後行。 奔喪
過國至竟，哭盡哀而止。 奔喪
哭辟市朝。 奔喪
望其國竟哭。 奔喪
至於家，入門左，升自西階，殯東，西面坐，哭盡哀，括髮袒，降堂東即位，西鄉哭，成踴，襲絰于序東，絞帶。 奔喪
反位，拜賓成踴，送賓，反位；有賓後至者，則拜之，成踴、送賓皆如初。 奔喪
眾主人兄弟皆出門，出門哭止；闔門，相者告就次。 奔喪
於又哭，括髮袒成踴；於三哭，猶括髮袒成踴。 奔喪
三日，成服，拜賓、送賓皆如初。 奔喪
奔喪者非主人，則主人為之拜賓送賓。 奔喪
奔喪者自齊衰以下，入門左中庭北面哭盡哀，免麻于序東，即位袒，與主人哭成踴。 奔喪
於又哭、三哭皆免袒，有賓則主人拜賓、送賓。 奔喪
丈夫婦人之待之也，皆如朝夕哭，位無變也。 奔喪
奔母之喪，西面哭盡哀，括髮袒，降堂東即位，西鄉哭，成踴，襲免絰于序東，拜賓、送賓，皆如奔父之禮，於又哭不括髮。 奔喪
婦人奔喪，升自東階，殯東，西面坐，哭盡哀；東髽，即位，與主人拾踴。 奔喪
奔喪者不及殯，先之墓，北面坐，哭盡哀。 奔喪
主人之待之也，即位於墓左，婦人墓右，成踴盡哀括髮，東即主人位，絰絞帶，哭成踴，拜賓，反位，成踴，相者告事畢。 奔喪
遂冠歸，入門左，北面哭盡哀，括髮袒成踴，東即位，拜賓成踴。 奔喪
賓出，主人拜送；有賓後至者則拜之成踴；送賓如初。 奔喪
眾主人兄弟皆出門，出門哭止，相者告就次。 奔喪
於又哭，括髮成踴；於三哭，猶括髮成踴。 奔喪
三日成服，於五哭，相者告事畢。 奔喪
為母所以異於父者，壹括髮，其餘免以終事，他如奔父之禮。 奔喪
齊衰以下不及殯：先之墓，西面哭盡哀，免麻于東方，即位，與主人哭成踴，襲。 奔喪
有賓則主人拜賓、送賓；賓有後至者，拜之如初。 奔喪
相者告事畢。 奔喪
遂冠歸，入門左，北面哭盡哀，免袒成踴，東即位，拜賓成踴，賓出，主人拜送。 奔喪
於又哭，免袒成踴；於三哭，猶免袒成踴。 奔喪
三日成服，於五哭，相者告事畢。 奔喪
聞喪不得奔喪，哭盡哀；問故，又哭盡哀。 奔喪
乃為位，括髮袒成踴，襲絰絞帶即位，拜賓反位成踴。 奔喪
賓出，主人拜送于門外，反位；若有賓後至者，拜之成踴，送賓如初。 奔喪
於又哭，括髮袒成踴，於三哭，猶括髮袒成踴，三日成服，於五哭，拜賓送賓如初。 奔喪
若除喪而後歸，則之墓，哭成踴，東括髮袒絰，拜賓成踴，送賓反位，又哭盡哀，遂除，於家不哭。 奔喪
主人之待之也，無變於服，與之哭，不踴。 奔喪
自齊衰以下，所以異者，免麻。 奔喪
凡為位，非親喪，齊衰以下，皆即位哭盡哀，而東免絰，即位，袒、成踴、襲，拜賓反位，哭成踴，送賓反位，相者告就次。 奔喪
三日，五哭卒，主人出送賓；眾主人兄弟皆出門，哭止。 奔喪
相者告事畢。 奔喪
成服拜賓。 奔喪
親始死，雞斯徒跣，扱上衽，交手哭。 問喪
惻怛之心，痛疾之意，傷腎乾肝焦肺，水漿不入口，三日不舉火，故鄰里為之糜粥以飲食之。 問喪
夫悲哀在中，故形變於外也，痛疾在心，故口不甘味，身不安美也。 問喪
三日而斂，在床曰尸，在棺曰柩，動尸舉柩，哭踴無數。 問喪
惻怛之心，痛疾之意，悲哀志懣氣盛，故袒而踴之，所以動體安心下氣也。 問喪
婦人不宜袒，故發胸擊心爵踴，殷殷田田，如壞墻然，悲哀痛疾之至也。 問喪
故曰：辟踴哭泣，哀以送之。 問喪
送形而往，迎精而反也。 問喪
其往送也，望望然、汲汲然如有追而弗及也；其反哭也，皇皇然若有求而弗得也。 問喪
故其往送也如慕，其反也如疑。 問喪
求而無所得之也，入門而弗見也，上堂又弗見也，入室又弗見也。 問喪
亡矣喪矣！ 問喪
不可復見矣！ 問喪
笔哭泣辟踴，盡哀而止矣。 問喪
心悵焉愴焉、惚焉愾焉，心絕志悲而已矣。 問喪
祭之宗廟，以鬼饗之，徼幸復反也。 問喪
成壙而歸，不敢入處室，居於倚廬，哀親之在外也；寢苫枕塊，哀親之在土也。 問喪
故哭泣無時，服勤三年，思慕之心，孝子之志也，人情之實也。 問喪
或問曰：死三日而後斂者，何也？曰：孝子親死，悲哀志懣，故匍匐而哭之，若將復生然，安可得奪而斂之也。 問喪
故曰三日而後斂者，以俟其生也；三日而不生，亦不生矣。 問喪
孝子之心亦益衰矣；家室之計，衣服之具，亦可以成矣；親戚之遠者，亦可以至矣。 問喪
是故聖人為之斷決以三日為之禮制也。 問喪
傳曰：有從輕而重，公子之妻為其皇姑。 服問
有從重而輕，為妻之父母。 服問
有從無服而有服，公子之妻為公子之外兄弟。 服問
有從有服而無服，公子為其妻之父母。 服問
傳曰：母出，則為繼母之黨服；母死，則為其母之黨服。 服問
為其母之黨服，則不為繼母之黨服。 服問
三年之喪，既練矣，有期之喪，既葬矣，則帶其故葛帶，絰期之絰，服其功衰。 服問
有大功之喪，亦如之。 服問
小功，無變也。 服問
麻之有本者，變三年之葛。 服問
既練，遇麻斷本者，於免，絰之；既免，去絰。 服問
每可以絰必絰；既絰，則去之。 服問
小功不易喪之練冠，如免，則絰其緦小功之絰，因其初葛帶。 服問
緦之麻，不變小功之葛；小功之麻，不變大功之葛。 服問
以有本為稅。 服問
殤：長、中，變三年之葛。 服問
終殤之月算，而反三年之葛。 服問
是非重麻，為其無卒哭之稅。 服問
下殤則否。 服問
斬衰何以服苴？苴，惡貌也，所以首其內而見諸外也。 間傳
斬衰貌若苴，齊衰貌若枲，大功貌若止，小功、緦麻容貌可也，此哀之發於容體者也。 間傳
斬衰之哭，若往而不反；齊衰之哭，若往而反；大功之哭，三曲而偯；小功緦麻，哀容可也。 間傳
此哀之發於聲音者也。 間傳
斬衰，唯而不對；齊衰，對而不言；大功，言而不議；小功緦麻，議而不及樂。 間傳
此哀之發於言語者也。 間傳
斬衰，三日不食；齊衰，二日不食；大功，三不食；小功緦麻，再不食；士與斂焉，則壹不食。 間傳
故父母之喪，既殯食粥，朝一溢米，莫一溢米；齊衰之喪，疏食水飲，不食菜果；大功之喪，不食醯醬；小功緦麻，不飲醴酒。 間傳
此哀之發於飲食者也。 間傳
父母之喪，既虞卒哭，疏食水飲，不食菜果；期而小祥，食菜果；又期而大祥，有醯醬；中月而禫，禫而飲醴酒。 間傳
始飲酒者先飲醴酒。 間傳
始食肉者先食乾肉。 間傳
三年之喪何也？曰：稱情而立文，因以飾群，別親疏貴踐之節，而不可損益也。 三年問
故曰：無易之道也。 三年問
創鉅者其日久，痛甚者其愈遲，三年者，稱情而立文，所以為至痛極也。 三年問
斬衰苴杖，居倚廬，食粥，寢苫枕塊，所以為至痛飾也。 三年問
三年之喪，二十五月而畢；哀痛未盡，思慕未忘，然而服以是斷之者，豈不送死者有已，復生有節哉？ 三年問
凡生天地之間者，有血氣之屬必有知，有知之屬莫不知愛其類；今是大鳥獸，則失喪其群匹，越月逾時焉，則必反巡，過其故鄉，翔回焉，鳴號焉，蹢躅焉，踟躕焉，然後乃能去之；小者至於燕雀，猶有啁噍之頃焉，然後乃能去之；故有血氣之屬者，莫知於人，故人於其親也，至死不窮。 三年問
古者深衣，蓋有制度，以應規、矩、繩、權、衡。 深衣
短毋見膚，長毋被土。 深衣
續衽，鉤邊。 深衣
要縫半下；袼之高下，可以運肘；袂之長短，反詘之及肘。 深衣
帶下毋厭髀，上毋厭脅，當無骨者。 深衣
制：十有二幅以應十有二月；袂圜以應規；曲袷如矩以應方；負繩及踝以應直；下齊如權衡以應平。 深衣
故規者，行舉手以為容；負繩抱方者，以直其政，方其義也。 深衣
故《易》曰：坤，六二之動，直以方也。 深衣
下齊如權衡者，以安志而平心也。 深衣
投壺之禮，主人奉矢，司射奉中，使人執壺。 投壺
主人請曰：某有枉矢哨壺，請以樂賓。 投壺
賓曰：子有旨酒嘉肴，某既賜矣，又重以樂，敢辭。 投壺
主人曰：枉矢哨壺，不足辭也，敢以請。 投壺
賓曰：某既賜矣，又重以樂，敢固辭。 投壺
主人曰：枉矢哨壺，不足辭也，敢固以請。 投壺
賓曰：某固辭不得命，敢不敬從？賓再拜受，主人般還，曰：辟。 投壺
主人阼階上拜送，賓般還，曰：辟。 投壺
已拜，受矢，進即兩楹間，退反位，揖賓就筵。 投壺
司射進度壺，間以二矢半，反位，設中，東面，執八算興。 投壺
請賓曰：順投為入。 投壺
比投不釋，勝飲不勝者，正爵既行，請為勝者立馬，一馬從二馬，三馬既立，請慶多馬。 投壺
請主人亦如之。 投壺
命弦者曰：請奏《貍首》，間若一。 投壺
大師曰：諾。 投壺
左右告矢具，請拾投。 投壺
有入者，則司射坐而釋一算焉。 投壺
賓黨於右，主黨於左。 投壺
卒投，司射執算曰：左右卒投，請數。 投壺
二算為純，一純以取，一算為奇。 投壺
遂以奇算告曰：某賢於某若干純。 投壺
奇則曰奇，鈞則曰左右鈞。 投壺
命酌曰：請行觴。 投壺
酌者曰：諾。 投壺
當飲者皆跪奉觴，曰：賜灌；勝者跪曰：敬養。 投壺
正爵既行，請立馬。 投壺
馬各直其算。 投壺
一馬從二馬，以慶。 投壺
慶禮曰：三馬既備，請慶多馬。 投壺
賓主皆曰：諾。 投壺
正爵既行，請徹馬。 投壺
魯哀公問於孔子曰：夫子之服，其儒服與？孔子對曰：丘少居魯，衣逢掖之衣，長居宋，冠章甫之冠。 儒行
丘聞之也：君子之學也博，其服也鄉；丘不知儒服。 儒行
哀公曰：敢問儒行。 儒行
孔子對曰：遽數之不能終其物，悉數之乃留，更仆未可終也。 儒行
哀公命席。 儒行
孔子侍曰：儒有席上之珍以待聘，夙夜強學以待問，懷忠信以待舉，力行以待取，其自立有如此者。 儒行
儒有衣冠中，動作慎，其大讓如慢，小讓如偽，大則如威，小則如愧，其難進而易退也，粥粥若無能也。 儒行
其容貌有如此者。 儒行
儒有居處齊難，其坐起恭敬，言必先信，行必中正，道涂不爭險易之利，冬夏不爭陰陽之和，愛其死以有待也，養其身以有為也。 儒行
其備豫有如此者。 儒行
儒有不寶金玉，而忠信以為寶；不祈土地，立義以為土地；不祈多積，多文以為富。 儒行
難得而易祿也，易祿而難畜也，非時不見，不亦難得乎？非義不合，不亦難畜乎？先勞而後祿，不亦易祿乎？其近人有如此者。 儒行
儒有委之以貨財，淹之以樂好，見利不虧其義；劫之以眾，沮之以兵，見死不更其守；鷙蟲攫搏不程勇者，引重鼎不程其力；往者不悔，來者不豫；過言不再，流言不極；不斷其威，不習其謀。 儒行
其特立有如此者。 儒行
儒有可親而不可劫也；可近而不可迫也；可殺而不可辱也。 儒行
其居處不淫，其飲食不溽；其過失可微辨而不可面數也。 儒行
其剛毅有如此者。 儒行
儒有忠信以為甲胄，禮義以為干櫓；戴仁而行，抱義而處，雖有暴政，不更其所。 儒行
其自立有如此者。 儒行
儒有一畝之宮，環堵之室，篳門圭窬，蓬戶甕牖；易衣而出，并日而食，上答之不敢以疑，上不答不敢以諂。 儒行
其仕有如此者。 儒行
大學之道，在明明德，在親民，在止於至善。 大學
知止而后有定，定而后能靜，靜而后能安，安而后能慮，慮而后能得。 大學
物有本末，事有終始，知所先後，則近道矣。 大學
古之欲明明德於天下者，先治其國；欲治其國者，先齊其家；欲齊其家者，先修其身；欲修其身者，先正其心；欲正其心者，先誠其意；欲誠其意者，先致其知，致知在格物。 大學
物格而後知至，知至而後意誠，意誠而後心正，心正而後身修，身修而後家齊，家齊而後國治，國治而後天下平。 大學
自天子以至於庶人，壹是皆以修身為本。 大學
其本亂而末治者否矣，其所厚者薄，而其所薄者厚，未之有也！ 大學
此謂知本，此謂知之至也。 大學
所謂誠其意者，毋自欺也，如惡惡臭，如好好色，此之謂自謙，故君子必慎其獨也！ 大學
小人閑居為不善，無所不至，見君子而後厭然，掩其不善，而著其善。 大學
人之視己，如見其肺肝然，則何益矣！ 大學
此謂誠於中，形於外，故君子必慎其獨也。 大學
曾子曰：十目所視，十手所指，其嚴乎！ 大學
富潤屋，德潤身，心廣體胖，故君子必誠其意。 大學
《詩》云：瞻彼淇澳，菉竹猗猗。 大學
有斐君子，如切如磋，如琢如磨。 大學
瑟兮僩兮，赫兮喧兮。 大學
有斐君子，終不可諠兮！ 大學
如切如磋者，道學也；如琢如磨者，自修也；瑟兮僩兮者，恂慄也；赫兮喧兮者，威儀也；有斐君子，終不可諠兮者，道盛德至善，民之不能忘也。 大學
《詩》云：於戲前王不忘！ 大學
君子賢其賢而親其親，小人樂其樂而利其利，此以沒世不忘也。 大學
《康誥》曰：克明德。 大學
《太甲》曰：顧諟天之明命。 大學
《帝典》曰：克明峻德。 大學
皆自明也。 大學
湯之盤銘曰：茍日新，日日新，又日新。 大學
《康誥》曰：作新民。 大學
《詩》曰：周雖舊邦，其命惟新。 大學
是故君子無所不用其極。 大學
《詩》云：邦畿千里，惟民所止。 大學
《詩》云：緡蠻黃鳥，止于丘隅。 大學
子曰：於止，知其所止，可以人而不如鳥乎？《詩》云：穆穆文王，於緝熙敬止！ 大學
為人君，止於仁；為人臣，止於敬；為人子，止於孝；為人父，止於慈；與國人交，止於信。 大學
子曰：聽訟，吾猶人也，必也使無訟乎！ 大學
無情者不得盡其辭，大畏民志。 大學
此謂知本。 大學
凡人之所以為人者，禮義也。 冠義
禮義之始，在於正容體、齊顏色、順辭令。 冠義
容體正，顏色齊，辭令順，而後禮義備。 冠義
以正君臣、親父子、和長幼。 冠義
君臣正，父子親，長幼和，而後禮義立。 冠義
故冠而後服備，服備而後容體正、顏色齊、辭令順。 冠義
故曰：冠者，禮之始也。 冠義
是故古者聖王重冠。 冠義
古者冠禮筮日筮賓，所以敬冠事，敬冠事所以重禮；重禮所以為國本也。 冠義
故冠於阼，以著代也；醮於客位，三加彌尊，加有成也；已冠而字之，成人之道也。 冠義
見於母，母拜之；見於兄弟，兄弟拜之；成人而與為禮也。 冠義
玄冠、玄端奠摯於君，遂以摯見於鄉大夫、鄉先生；以成人見也。 冠義
昏禮者，將合二姓之好，上以事宗廟，而下以繼後世也。 昏義
故君子重之。 昏義
是以昏禮納采、問名、納吉、納徵、請期，皆主人筵几於廟，而拜迎於門外，入，揖讓而升，聽命於廟，所以敬慎、重正昏禮也。 昏義
父親醮子，而命之迎，男先於女也。 昏義
子承命以迎，主人筵几於廟，而拜迎于門外。 昏義
婿執雁入，揖讓升堂，再拜奠雁，蓋親受之於父母也。 昏義
降，出御婦車，而婿授綏，御輪三周。 昏義
先俟於門外，婦至，婿揖婦以入，共牢而食，合巹而酳，所以合體同尊卑以親之也。 昏義
敬慎、重正，而後親之，禮之大體，而所以成男女之別，而立夫婦之義也。 昏義
男女有別，而後夫婦有義；夫婦有義，而後父子有親；父子有親，而後君臣有正。 昏義
故曰：昏禮者，禮之本也。 昏義
夫禮始於冠，本於昏，重於喪、祭，尊於朝、聘，和於射、鄉：此禮之大體也。 昏義
夙興，婦沐浴以俟見；質明，贊見婦於舅姑，執笲、棗、栗、段修以見，贊醴婦，婦祭脯醢，祭醴，成婦禮也。 昏義
舅姑入室，婦以特豚饋，明婦順也。 昏義
厥明，舅姑共饗婦以一獻之禮，奠酬。 昏義
舅姑先降自西階，婦降自阼階，以著代也。 昏義
鄉飲酒之義：主人拜迎賓于庠門之外，入，三揖而後至階，三讓而後升，所以致尊讓也。 鄉飲酒義
盥洗揚觶，所以致潔也。 鄉飲酒義
拜至，拜洗，拜受，拜送，拜既，所以致敬也。 鄉飲酒義
尊讓潔敬也者，君子之所以相接也。 鄉飲酒義
君子尊讓則不爭，潔敬則不慢，不慢不爭，則遠於鬬辨矣；不鬬辨則無暴亂之禍矣，斯君子之所以免於人禍也，故聖人制之以道。 鄉飲酒義
鄉人、士、君子，尊於房戶之間，賓主共之也。 鄉飲酒義
尊有玄酒，貴其質也。 鄉飲酒義
羞出自東房，主人共之也。 鄉飲酒義
洗當東榮，主人之所以自潔，而以事賓也。 鄉飲酒義
賓主象天地也；介僎象陰陽也；三賓象三光也；讓之三也，象月之三日而成魄也；四面之坐，象四時也。 鄉飲酒義
天地嚴凝之氣，始於西南，而盛於西北，此天地之尊嚴氣也，此天地之義氣也。 鄉飲酒義
天地溫厚之氣，始於東北，而盛於東南，此天地之盛德氣也，此天地之仁氣也。 鄉飲酒義
主人者尊賓，故坐賓於西北，而坐介於西南以輔賓，賓者接人以義者也，故坐於西北。 鄉飲酒義
主人者，接人以德厚者也，故坐於東南。 鄉飲酒義
而坐僎於東北，以輔主人也。 鄉飲酒義
仁義接，賓主有事，俎豆有數曰聖，聖立而將之以敬曰禮，禮以體長幼曰德。 鄉飲酒義
德也者，得於身也。 鄉飲酒義
故曰：古之學術道者，將以得身也。 鄉飲酒義
是故聖人務焉。 鄉飲酒義
祭薦，祭酒，敬禮也。 鄉飲酒義
嚌肺，嘗禮也。 鄉飲酒義
啐酒，成禮也。 鄉飲酒義
於席末，言是席之正，非專為飲食也，為行禮也，此所以貴禮而賤財也。 鄉飲酒義
卒觶，致實於西階上，言是席之上，非專為飲食也，此先禮而後財之義也。 鄉飲酒義
先禮而後財，則民作敬讓而不爭矣。 鄉飲酒義
鄉飲酒之禮：六十者坐，五十者立侍，以聽政役，所以明尊長也。 鄉飲酒義
六十者三豆，七十者四豆，八十者五豆，九十者六豆，所以明養老也。 鄉飲酒義
民知尊長養老，而後乃能入孝弟。 鄉飲酒義
民入孝弟，出尊長養老，而後成教，成教而後國可安也。 鄉飲酒義
君子之所謂孝者，非家至而日見之也；合諸鄉射，教之鄉飲酒之禮，而孝弟之行立矣。 鄉飲酒義
孔子曰：吾觀於鄉，而知王道之易易也。 鄉飲酒義
主人親速賓及介，而眾賓自從之。 鄉飲酒義
至于門外，主人拜賓及介，而眾賓自入；貴賤之義別矣。 鄉飲酒義
古者諸侯之射也，必先行燕禮；卿、大夫、士之射也，必先行鄉飲酒之禮。 射義
故燕禮者，所以明君臣之義也；鄉飲酒之禮者，所以明長幼之序也。 射義
故射者，進退周還必中禮，內志正，外體直，然後持弓矢審固；持弓矢審固，然後可以言中，此可以觀德行矣。 射義
其節：天子以《騶虞》為節；諸侯以《貍首》為節；卿大夫以《采蘋》為節；士以《采繁》為節。 射義
《騶虞》者，樂官備也，《貍首》者，樂會時也；《采蘋》者，樂循法也；《采繁》者，樂不失職也。 射義
是故天子以備官為節；諸侯以時會天子為節；卿大夫以循法為節；士以不失職為節。 射義
故明乎其節之志，以不失其事，則功成而德行立，德行立則無暴亂之禍矣。 射義
功成則國安。 射義
故曰：射者，所以觀盛德也。 射義
是故古者天子以射選諸侯、卿、大夫、士。 射義
射者，男子之事也，因而飾之以禮樂也。 射義
故事之盡禮樂，而可數為，以立德行者，莫若射，故聖王務焉。 射義
是故古者天子之制，諸侯歲獻貢士於天子，天子試之於射宮。 射義
其容體比於禮，其節比於樂，而中多者，得與於祭。 射義
其容體不比於禮，其節不比於樂，而中少者，不得與於祭。 射義
數與於祭而君有慶；數不與於祭而君有讓。 射義
數有慶而益地；數有讓而削地。 射義
故曰：射者，射為諸侯也。 射義
是以諸侯君臣盡志於射，以習禮樂。 射義
夫君臣習禮樂而以流亡者，未之有也。 射義
故《詩》曰：曾孫侯氏，四正具舉；大夫君子，凡以庶士，小大莫處，御于君所，以燕以射，則燕則譽。 射義
言君臣相與盡志於射，以習禮樂，則安則譽也。 射義
是以天子制之，而諸侯務焉。 射義
此天子之所以養諸侯，而兵不用，諸侯自為正之具也。 射義
孔子射於矍相之圃，蓋觀者如堵墻。 射義
射至於司馬，使子路執弓矢，出延射曰：賁軍之將，亡國之大夫，與為人後者不入，其餘皆入。 射義
蓋去者半，入者半。 射義
又使公罔之裘、序點，揚觶而語，公罔之裘揚觶而語曰：幼壯孝弟，耆耋好禮，不從流俗，修身以俟死，者不？在此位也。 射義
蓋去者半，處者半。 射義
序點又揚觶而語曰：好學不倦，好禮不變，旄期稱道不亂，者不？在此位也。 射義
蓋僅有存者。 射義
古者周天子之官，有庶子官。 燕義
庶子官職諸侯、卿、大夫、士之庶子之卒，掌其戒令，與其教治，別其等，正其位。 燕義
國有大事，則率國子而致於大子，唯所用之。 燕義
若有甲兵之事，則授之以車甲，合其卒伍，置其有司，以軍法治之，司馬弗正。 燕義
凡國之政事，國子存游卒，使之修德學道，春合諸學，秋合諸射，以考其藝而進退之。 燕義
諸侯燕禮之義：君立阼階之東南，南鄉爾卿，大夫皆少進，定位也；君席阼階之上，居主位也；君獨升立席上，西面特立，莫敢適之義也。 燕義
設賓主，飲酒之禮也；使宰夫為獻主，臣莫敢與君亢禮也；不以公卿為賓，而以大夫為賓，為疑也，明嫌之義也；賓入中庭，君降一等而揖之，禮之也。 燕義
聘禮，上公七介，侯、伯五介，子、男三介，所以明貴賤也。 聘義
介紹而傳命，君子於其所尊弗敢質，敬之至也。 聘義
三讓而後傳命，三讓而後入廟門，三揖而後至階，三讓而後升，所以致尊讓也。 聘義
君使士迎于竟，大夫郊勞，君親拜迎于大門之內而廟受，北面拜貺，拜君命之辱，所以致敬也。 聘義
敬讓也者，君子之所以相接也。 聘義
故諸侯相接以敬讓，則不相侵陵。 聘義
卿為上擯，大夫為承擯，士為紹擯；君親禮賓；賓私面、私覿；致饔餼、還圭璋、賄、贈、饗、食、燕，所以明賓客君臣之義也。 聘義
凡禮之大體，體天地，法四時，則陰陽，順人情，故謂之禮。 喪服四制
訾之者，是不知禮之所由生也。 喪服四制
夫禮，吉凶異道，不得相干，取之陰陽也。 喪服四制
喪有四制，變而從宜，取之四時也。 喪服四制
有恩有理，有節有權，取之人情也。 喪服四制
恩者仁也，理者義也，節者禮也，權者知也。 喪服四制
仁義禮智，人道具矣。 喪服四制
其恩厚者，其服重；故為父斬衰三年，以恩制者也。 喪服四制
門內之治，恩掩義；門外之治，義斷恩。 喪服四制
資於事父以事君，而敬同，貴貴尊尊，義之大者也。 喪服四制
故為君亦斬衰三年，以義制者也。 喪服四制
三日而食，三月而沐，期而練，毀不滅性，不以死傷生也。 喪服四制
喪不過三年，苴衰不補，墳墓不培；祥之日，鼓素琴，告民有終也；以節制者也。 喪服四制
君子曰：學不可以已。 勸學
青、取之於藍，而青於藍；冰、水為之，而寒於水。 勸學
木直中繩，輮以為輪，其曲中規，雖有槁暴，不復挺者，輮使之然也。 勸學
故木受繩則直，金就礪則利，君子博學而日參省乎己，則智明而行無過矣。 勸學
故不登高山，不知天之高也；不臨深谿，不知地之厚也；不聞先王之遺言，不知學問之大也。 勸學
干、越、夷、貉之子，生而同聲，長而異俗，教使之然也。 勸學
《詩》曰：嗟爾君子，無恆安息。 勸學
靖共爾位，好是正直。 勸學
神之聽之，介爾景福。 勸學
神莫大於化道，福莫長於無禍。 勸學
吾嘗終日而思矣，不如須臾之所學也。 勸學
吾嘗跂而望矣，不如登高之博見也。 勸學
登高而招，臂非加長也，而見者遠；順風而呼，聲非加疾也，而聞者彰。 勸學
假輿馬者，非利足也，而致千里；假舟楫者，非能水也，而絕江河。 勸學
君子生非異也，善假於物也。 勸學
南方有鳥焉，名曰蒙鳩，以羽為巢，而編之以髮，繫之葦苕，風至苕折，卵破子死。 勸學
巢非不完也，所繫者然也。 勸學
西方有木焉，名曰射干，莖長四寸，生於高山之上，而臨百仞之淵，木莖非能長也，所立者然也。 勸學
蓬生麻中，不扶而直；白沙在涅，與之俱黑。 勸學
蘭槐之根是為芷，其漸之滫，君子不近，庶人不服。 勸學
其質非不美也，所漸者然也。 勸學
故君子居必擇鄉，遊必就士，所以防邪辟而近中正也。 勸學
物類之起，必有所始。 勸學
榮辱之來，必象其德。 勸學
肉腐出蟲，魚枯生蠹。 勸學
怠慢忘身，禍災乃作。 勸學
強自取柱，柔自取束。 勸學
邪穢在身，怨之所構。 勸學
施薪若一，火就燥也，平地若一，水就溼也。 勸學
草木疇生，禽獸群焉，物各從其類也。 勸學
是故質的張，而弓矢至焉；林木茂，而斧斤至焉；樹成蔭，而眾鳥息焉。 勸學
醯酸，而蚋聚焉。 勸學
故言有招禍也，行有招辱也，君子慎其所立乎！ 勸學
積土成山，風雨興焉；積水成淵，蛟龍生焉；積善成德，而神明自得，聖心備焉。 勸學
故不積蹞步，無以致千里；不積小流，無以成江海。 勸學
騏驥一躍，不能十步；駑馬十駕，功在不舍。 勸學
鍥而舍之，朽木不折；鍥而不舍，金石可鏤。 勸學
見善，脩然必以自存也；見不善，愀然必以自省也。 脩身
善在身，介然必以自好也；不善在身，菑然必以自惡也。 脩身
故非我而當者，吾師也；是我而當者，吾友也；諂諛我者，吾賊也。 脩身
故君子隆師而親友，以致惡其賊。 脩身
好善無厭，受諫而能誡，雖欲無進，得乎哉！ 脩身
小人反是：致亂而惡人之非己也；致不肖而欲人之賢己也；心如虎狼，行如禽獸，而又惡人之賊己也。 脩身
諂諛者親，諫爭者疏，脩正為笑，至忠為賊，雖欲無滅亡，得乎哉！ 脩身
《詩》曰：滃滃訿訿，亦孔之哀。 脩身
謀之其臧，則具是違；謀之不臧，則具是依。 脩身
此之謂也。 脩身
扁善之度，以治氣養生，則後彭祖；以脩身自名，則配堯禹。 脩身
宜於時通，利以處窮，禮信是也。 脩身
凡用血氣、志意、知慮，由禮則治通，不由禮則勃亂提僈；食飲，衣服、居處、動靜，由禮則和節，不由禮則觸陷生疾；容貌、態度、進退、趨行，由禮則雅，不由禮則夷固、僻違、庸眾而野。 脩身
故人無禮則不生，事無禮則不成，國家無禮則不寧。 脩身
《詩》曰：禮儀卒度，笑語卒獲。 脩身
此之謂也。 脩身
以善先人者謂之教，以善和人者謂之順；以不善先人者謂之諂，以不善和人者謂之諛。 脩身
是是非非謂之智，非是是非謂之愚。 脩身
傷良曰讒，害良曰賊。 脩身
是謂是，非謂非曰直。 脩身
竊貨曰盜，匿行曰詐，易言曰誕。 脩身
趣舍無定謂之無常。 脩身
保利棄義謂之至賊。 脩身
多聞曰博，少聞曰淺。 脩身
多見曰閑，少見曰陋。 脩身
難進曰偍，易忘曰漏。 脩身
少而理曰治，多而亂曰秏。 脩身
治氣養心之術：血氣剛強，則柔之以調和；知慮漸深，則一之以易良；勇膽猛戾，則輔之以道順；齊給便利，則節之以動止；狹隘褊小，則廓之以廣大；卑溼重遲貪利，則抗之以高志；庸眾駑散，則劫之以師友；怠慢僄棄，則炤之以禍災；愚款端愨，則合之以禮樂，通之以思索。 脩身
凡治氣養心之術，莫徑由禮，莫要得師，莫神一好。 脩身
夫是之謂治氣養心之術也。 脩身
志意脩則驕富貴，道義重則輕王公；內省而外物輕矣。 脩身
傳曰：君子役物，小人役於物。 脩身
此之謂矣。 脩身
身勞而心安，為之；利少而義多，為之；事亂君而通，不如事窮君而順焉。 脩身
故良農不為水旱不耕，良賈不為折閱不市，士君子不為貧窮怠乎道。 脩身
體恭敬而心忠信，術禮義而情愛人；橫行天下，雖困四夷，人莫不貴。 脩身
勞苦之事則爭先，饒樂之事則能讓，端愨誠信，拘守而詳；橫行天下，雖困四夷，人莫不任。 脩身
體倨固而心埶詐，術順墨而精雜汙；橫行天下，雖達四方，人莫不賤。 脩身
勞苦之事則偷儒轉脫，饒樂之事則佞兌而不曲，辟違而不愨，程役而不錄：橫行天下，雖達四方，人莫不棄。 脩身
君子行不貴苟難，說不貴苟察，名不貴苟傳，唯其當之為貴。 不苟
故懷負石而投河，是行之難為者也，而申徒狄能之；然而君子不貴者，非禮義之中也。 不苟
山淵平，天地比，齊秦襲，入乎耳，出乎口，鉤有須，卵有毛，是說之難持者也，而惠施鄧析能之。 不苟
然而君子不貴者，非禮義之中也。 不苟
盜跖貪凶，名聲若日月，與舜禹俱傳而不息；然而君子不貴者，非禮義之中也。 不苟
故曰：君子行不貴苟難，說不貴苟察，名不貴苟傳，唯其當之為貴。 不苟
《詩》曰：物其有矣，惟其時矣。 不苟
此之謂也。 不苟
君子易知而難狎，易懼而難脅，畏患而不避義死，欲利而不為所非，交親而不比，言辯而不辭，蕩蕩乎其有以殊於世也。 不苟
君子能亦好，不能亦好；小人能亦醜，不能亦醜。 不苟
君子能則寬容易直以開道人，不能則恭敬繜絀以畏事人；小人能則倨傲僻違以驕溢人，不能則妒嫉怨誹以傾覆人。 不苟
故曰：君子能則人榮學焉，不能則人樂告之；小人能則人賤學焉，不能則人羞告之。 不苟
是君子小人之分也。 不苟
君子寬而不僈，廉而不劌，辯而不爭，察而不激，直立而不勝，堅彊而不暴，柔從而不流，恭敬謹慎而容。 不苟
夫是之謂至文。 不苟
《詩》曰：溫溫恭人，惟德之基。 不苟
此之謂也。 不苟
君子崇人之德，揚人之美，非諂諛也；正義直指，舉人之過，非毀疵也；言己之光美，擬於舜禹，參於天地，非夸誕也；與時屈伸，柔從若蒲葦，非懾怯也；剛彊猛毅，靡所不信，非驕暴也；以義變應，知當曲直故也。 不苟
《詩》曰：左之左之，君子宜之；右之右之，君子有之。 不苟
此言君子能以義屈信變應故也。 不苟
君子小人之反也：君子大心則敬天而道，小心則畏義而節；知則明通而類，愚則端愨而法；見由則恭而止，見閉則敬而齊；喜則和而理，憂則靜而理；通則文而明，窮則約而詳。 不苟
小人則不然：大心則慢而暴，小心則流淫而傾；知則攫盜而漸，愚則毒賊而亂；見由則兌而倨，見閉則怨而險；喜則輕而翾，憂則挫而懾；通則驕而偏，窮則棄而儑。 不苟
傳曰：君子兩進，小人兩廢。 不苟
此之謂也。 不苟
君子治治，非治亂也。 不苟
曷謂邪？曰：禮義之謂治，非禮義之謂亂也。 不苟
故君子者，治禮義者也，非治非禮義者也。 不苟
然則國亂將弗治與？曰：國亂而治之者，非案亂而治之之謂也。 不苟
去亂而被之以治。 不苟
人汙而脩之者，非案汙而脩之之謂也，去汙而易之以脩。 不苟
故去亂而非治亂也，去汙而非脩汙也。 不苟
治之為名，猶曰君子為治而不為亂，為脩而不為汙也。 不苟
憍泄者，人之殃也；恭儉者，偋五兵也。 榮辱
雖有戈矛之刺，不如恭儉之利也。 榮辱
故與人善言，煖於布帛；傷人之言，深於矛戟。 榮辱
故薄薄之地，不得履之，非地不安也，危足無所履者，凡在言也。 榮辱
巨涂則讓，小涂則殆，雖欲不謹，若云不使。 榮辱
快快而亡者、怒也，察察而殘者、忮也，博而窮者、訾也，清之而俞濁者、口也，豢之而俞瘠者、交也，辯而不說者、爭也，直立而不見知者、勝也，廉而不見貴者、劌也，勇而不見憚者、貪也，信而不見敬者、好剸行也。 榮辱
此小人之所務，而君子之所不為也。 榮辱
鬥者，忘其身者也，忘其親者也，忘其君者也。 榮辱
行其少頃之怒，而喪終身之軀，然且為之，是忘其身也；家室立殘，親戚不免乎刑戮，然且為之，是忘其親也；君上之所惡也，刑法之所大禁也，然且為之，是忘其君也。 榮辱
憂忘其身，內忘其親，上忘其君，是刑法之所不舍也，聖王之所不畜也。 榮辱
乳彘觸虎，乳狗不遠遊，不忘其親也。 榮辱
人也，憂忘其身，內忘其親，上忘其君，則是人也，而曾狗彘之不若也。 榮辱
凡鬥者，必自以為是，而以人為非也。 榮辱
己誠是也，人誠非也，則是己君子，而人小人也；以君子與小人相賊害也，憂以忘其身，內以忘其親，上以忘其君，豈不過甚矣哉！ 榮辱
是人也，所謂以狐父之戈钃牛矢也。 榮辱
將以為智邪？則愚莫大焉；將以為利邪？則害莫大焉；將以為榮邪？則辱莫大焉；將以為安邪？則危莫大焉。 榮辱
人之有鬥，何哉？我欲屬之狂惑疾病邪？則不可，聖王又誅之。 榮辱
我欲屬之鳥鼠禽獸邪？則又不可，其形體又人，而好惡多同。 榮辱
人之有鬥，何哉？我甚醜之。 榮辱
有狗彘之勇者，有賈盜之勇者，有小人之勇者，有士君子之勇者。 榮辱
爭飲食，無廉恥，不知是非，不辟死傷，不畏眾彊，牟牟然惟利飲食之見，是狗彘之勇也。 榮辱
為事利，爭貨財，無辭讓，果敢而振，猛貪而戾，牟牟然惟利之見，是賈盜之勇也。 榮辱
輕死而暴，是小人之勇也。 榮辱
義之所在，不傾於權，不顧其利，舉國而與之不為改視，重死持義而不橈，是士君子之勇也。 榮辱
鯈䱁者，浮陽之魚也，胠於沙而思水，則無逮矣。 榮辱
挂於患而欲謹，則無益矣。 榮辱
自知者不怨人，知命者不怨天；怨人者窮，怨天者無志。 榮辱
失之己，反之人，豈不迂乎哉！ 榮辱
相人，古之人無有也，學者不道也。 非相
古者有姑布子卿，今之世梁有唐舉，相人之形狀顏色，而知其吉凶妖祥，世俗稱之。 非相
古之人無有也，學者不道也。 非相
故相形不如論心，論心不如擇術；形不勝心，心不勝術；術正而心順之，則形相雖惡而心術善，無害為君子也。 非相
形相雖善而心術惡，無害為小人也。 非相
君子之謂吉，小人之謂凶。 非相
故長短小大，善惡形相，非吉凶也。 非相
古之人無有也，學者不道也。 非相
蓋帝堯長，帝舜短；文王長，周公短；仲尼長，子弓短。 非相
昔者衛靈公有臣曰公孫呂，身長七尺，面長三尺，焉廣三寸，鼻目耳具，而名動天下。 非相
楚之孫叔敖，期思之鄙人也，突禿長左，軒較之下，而以楚霸。 非相
葉公子高，微小短瘠，行若將不勝其衣然。 非相
白公之亂也，令尹子西，司馬子期，皆死焉，葉公子高入據楚，誅白公，定楚國，如反手爾，仁義功名善於後世。 非相
故事不揣長，不揳大，不權輕重，亦將志乎爾。 非相
長短大小，美惡形相，豈論也哉！ 非相
且徐偃王之狀，目可瞻馬。 非相
仲尼之狀，面如蒙倛。 非相
周公之狀，身如斷菑。 非相
皋陶之狀，色如削瓜。 非相
閎夭之狀，面無見膚。 非相
傅說之狀，身如植鰭。 非相
伊尹之狀，面無須麋。 非相
禹跳湯偏。 非相
堯舜參牟子。 非相
從者將論志意，比類文學邪？直將差長短，辨美惡，而相欺傲邪？ 非相
古者桀紂長巨姣美，天下之傑也。 非相
筋力越勁，百人之敵也，然而身死國亡，為天下大僇，後世言惡，則必稽焉。 非相
是非容貌之患也，聞見之不眾，論議之卑爾。 非相
今世俗之亂君，鄉曲之儇子，莫不美麗姚冶，奇衣婦飾，血氣態度擬於女子；婦人莫不願得以為夫，處女莫不願得以為士，棄其親家而欲奔之者，比肩並起；然而中君羞以為臣，中父羞以為子，中兄羞以為弟，中人羞以為友；俄則束乎有司，而戮乎大市，莫不呼天啼哭，苦傷其今，而後悔其始，是非容貌之患也，聞見之不眾，而論議之卑爾！ 非相
然則，從者將孰可也！ 非相
人有三不祥：幼而不肯事長，賤而不肯事貴，不肖而不肯事賢，是人之三不祥也。 非相
人有三必窮：為上則不能愛下，為下則好非其上，是人之一必窮也；鄉則不若，偝則謾之，是人之二必窮也；知行淺薄，曲直有以相縣矣，然而仁人不能推，知士不能明，是人之三必窮也。 非相
人有此三數行者，以為上則必危，為下則必滅。 非相
《詩》曰：雨雪瀌瀌，宴然聿消，莫肯下隧，式居屢驕。 非相
此之謂也。 非相
人之所以為人者何已也？曰：以其有辨也。 非相
飢而欲食，寒而欲煖，勞而欲息，好利而惡害，是人之所生而有也，是無待而然者也，是禹桀之所同也。 非相
然則人之所以為人者，非特以二足而無毛也，以其有辨也。 非相
今夫狌狌形狀亦二足而無毛也，然而君子啜其羹，食其胾。 非相
故人之所以為人者，非特以其二足而無毛也，以其有辨也。 非相
夫禽獸有父子，而無父子之親，有牝牡而無男女之別。 非相
故人道莫不有辨。 非相
辨莫大於分，分莫大於禮，禮莫大於聖王；聖王有百，吾孰法焉？故曰：文久而滅，節族久而絕，守法數之有司，極禮而褫。 非相
故曰：欲觀聖王之跡，則於其粲然者矣，後王是也。 非相
彼後王者，天下之君也；舍後王而道上古，譬之是猶舍己之君，而事人之君也。 非相
故曰：欲觀千歲，則數今日；欲知億萬，則審一二；欲知上世，則審周道；欲審周道，則審其人所貴君子。 非相
故曰：以近知遠，以一知萬，以微知明，此之謂也。 非相
假今之世，飾邪說，文姦言，以𣻏亂天下，欺惑愚眾，矞宇嵬瑣使天下混然不知是非治亂之所存者，有人矣。 非十二子
縱情性，安恣睢，禽獸行，不足以合文通治；然而其持之有故，其言之成理，足以欺惑愚眾；是它囂魏牟也。 非十二子
忍情性，綦谿利跂，苟以分異人為高，不足以合大眾，明大分，然而其持之有故，其言之成理，足以欺惑愚眾：是陳仲史鰌也。 非十二子
不知壹天下建國家之權稱，上功用，大儉約，而僈差等，曾不足以容辨異，縣君臣；然而其持之有故，其言之成理，足以欺惑愚眾：是墨翟宋鈃也。 非十二子
尚法而無法，下脩而好作，上則取聽於上，下則取從於俗，終日言成文典，反紃察之，則倜然無所歸宿，不可以經國定分；然而其持之有故，其言之成理，足以欺惑愚眾：是慎到田駢也。 非十二子
不法先王，不是禮義，而好治怪說，玩琦辭，甚察而不惠，辯而無用，多事而寡功，不可以為治綱紀；然而其持之有故，其言之成理，足以欺惑愚眾；是惠施鄧析也。 非十二子
略法先王而不知其統，然而猶材劇志大，聞見雜博。 非十二子
案往舊造說，謂之五行，甚僻違而無類，幽隱而無說，閉約而無解。 非十二子
案飾其辭，而祇敬之，曰：此真先君子之言也。 非十二子
子思唱之，孟軻和之。 非十二子
世俗之溝猶瞀儒、嚾嚾然不知其所非也，遂受而傳之，以為仲尼子弓1為茲厚於後世：是則子思孟軻之罪也。 非十二子
1. 弓 : 原作游。 非十二子
王先謙《荀子集解》 非十二子
若夫總方略，齊言行，壹統類，而群天下之英傑，而告之以大古，教之以至順，奧窔之間，簟席之上，斂然聖王之文章具焉，佛然平世之俗起焉，則六說者不能入也，十二子者不能親也。 非十二子
無置錐之地，而王公不能與之爭名，在一大夫之位，則一君不能獨畜，一國不能獨容，成名況乎諸侯，莫不願以為臣，是聖人之不得埶者也，仲尼子弓是也。 非十二子
一天下，財萬物，長養人民，兼利天下，通達之屬莫不從服，六說者立息，十二子者遷化，則聖人之得埶者，舜禹是也。 非十二子
今夫仁人也，將何務哉？上則法舜禹之制，下則法仲尼子弓之義，以務息十二子之說。 非十二子
如是則天下之害除，仁人之事畢，聖王之跡著矣。 非十二子
仲尼之門人1，五尺之豎子，言羞稱乎五伯。 仲尼
是何也？曰：然！ 仲尼
彼誠可羞稱也。 仲尼
齊桓五伯之盛者也，前事則殺兄而爭國；內行則姑姊妹之不嫁者七人，閨門之內，般樂奢汏，以齊之分奉之而不足；外事則詐邾襲莒，并國三十五。 仲尼
其事行也若是其險汙淫汏也。 仲尼
彼固曷足稱乎大君子之門哉！ 仲尼
1. 人 : 刪除。 仲尼
 據《群書治要》本補，說見王念孫《讀書雜志》、王先謙《荀子集解》。 仲尼
若是而不亡，乃霸，何也？曰：於乎！ 仲尼
夫齊桓公有天下之大節焉，夫孰能亡之？倓然見管仲之能足以託國也，是天下之大知也。 仲尼
安忘其怒，出忘其讎，遂立為仲父，是天下之大決也。 仲尼
立以為仲父，而貴戚莫之敢妒也；與之高國之位，而本朝之臣莫之敢惡也；與之書社三百，而富人莫之敢距也；貴賤長少，秩秩焉，莫不從桓公而貴敬之，是天下之大節也。 仲尼
諸侯有一節如是，則莫之能亡也；桓公兼此數節者而盡有之，夫又何可亡也！ 仲尼
其霸也，宜哉！ 仲尼
非幸也，數也。 仲尼
然而仲尼之門人1，五尺之豎子，言羞稱五伯，是何也？曰：然！ 仲尼
彼非本政教也，非致隆高也，非綦文理也，非服人之心也。 仲尼
鄉方略，審勞佚，畜積脩鬥，而能顛倒其敵者也。 仲尼
詐心以勝矣。 仲尼
彼以讓飾爭，依乎仁而蹈利者也，小人之傑也，彼固曷足稱乎大君子之門哉！ 仲尼
1. 人 : 刪除。 仲尼
 據《群書治要》本補，說見王念孫《讀書雜志》、王先謙《荀子集解》。 仲尼
彼王者則不然：致賢而能以救不肖，致彊而能以寬弱，戰必能殆之而羞與之鬥，委然成文，以示之天下，而暴國安自化矣。 仲尼
有災繆者，然後誅之。 仲尼
故聖王之誅也綦省矣。 仲尼
文王誅四，武王誅二，周公卒業，至於成王，則安以無誅矣。 仲尼
故道豈不行矣哉！ 仲尼
文王載百里地，而天下一；桀紂舍之，厚於有天下之埶，而不得以匹夫老。 仲尼
故善用之，則百里之國足以獨立矣；不善用之，則楚六千里而為讎人役。 仲尼
故人主不務得道，而廣有其埶，是其所以危也。 仲尼
持寵處位，終身不厭之術：主尊貴之，則恭敬而僔；主信愛之，則謹慎而嗛；主專任之，則拘守而詳：主安近之，則慎比而不邪；主疏遠之，則全一而不倍；主損絀之，則恐懼而不怨。 仲尼
貴而不為夸，信而不處謙，任重而不敢專。 仲尼
財利至，則善而不及也，必將盡辭讓之義，然後受。 仲尼
福事至則和而理，禍事至則靜而理。 仲尼
富則廣施，貧則用節。 仲尼
可貴可賤也，可富可貧也，可殺而不可使為姦也：是持寵處位終身不厭之術也。 仲尼
雖在貧窮徒處之埶，亦取象於是矣。 仲尼
夫是之謂吉人。 仲尼
《詩》云：媚茲一人，應侯順德，永言孝思，昭哉嗣服。 仲尼
此之謂也。 仲尼
大儒之效：武王崩，成王幼，周公屏成王而及武王，以屬天下，惡天下之倍周也。 儒效
履天子之籍，聽天下之斷，偃然如固有之，而天下不稱貪焉。 儒效
殺管叔，虛殷國，而天下不稱戾焉。 儒效
兼制天下，立七十一國，姬姓獨居五十三人，而天下不稱偏焉。 儒效
教誨開導成王，使諭於道，而能揜跡於文武。 儒效
周公歸周，反籍於成王，而天下不輟事周；然而周公北面而朝之。 儒效
天子也者，不可以少當也，不可以假攝為也；能則天下歸之，不能則天下去之，是以周公屏成王而及武王，以屬天下，惡天下之離周也。 儒效
成王冠，成人，周公歸周，反籍焉，明不滅主之義也。 儒效
周公無天下矣；鄉有天下，今無天下，非擅也；成王鄉無天下，今有天下，非奪也；變埶次序節然也。 儒效
故以枝代主而非越也；以弟誅兄而非暴也；君臣易位而非不順也。 儒效
因天下之和，遂文武之業，明主枝之義，抑亦變化矣，天下厭然猶一也。 儒效
非聖人莫之能為。 儒效
夫是之謂大儒之效。 儒效
秦昭王問孫卿子曰：儒無益於人之國。 儒效
孫卿子曰：儒者法先王，隆禮義，謹乎臣子而致貴其上者也。 儒效
人主用之，則埶在本朝而宜；不用，則退編百姓而愨；必為順下矣。 儒效
雖窮困凍餧，必不以邪道為貪。 儒效
無置錐之地，而明於持社稷之大義。 儒效
嘄呼而莫之能應，然而通乎財萬物，養百姓之經紀。 儒效
埶在人上，則王公之材也；在人下，則社稷之臣，國君之寶也；雖隱於窮閻漏屋，人莫不貴之，道誠存也。 儒效
仲尼將為司寇，沈猶氏不敢朝飲其羊，公慎氏出其妻，慎潰氏踰境而徙，魯之粥牛馬者不豫賈，必蚤正以待之也。 儒效
居於闕黨，闕黨之子弟罔不分，有親者取多，孝弟以化之也。 儒效
儒者在本朝則美政，在下位則美俗。 儒效
儒之為人下如是矣。 儒效
王曰：然則其為人上何如？ 儒效
孫卿曰：其為人上也，廣大矣！ 儒效
志意定乎內，禮節脩乎朝，法則度量正乎官，忠信愛利形乎下。 儒效
行一不義，殺一無罪，而得天下，不為也。 儒效
此君子義信乎人矣，通於四海，則天下應之如讙。 儒效
是何也？則貴名白而天下治也。 儒效
故近者歌謳而樂之，遠者竭蹶而趨之，四海之內若一家，通達之屬莫不從服。 儒效
夫是之謂人師。 儒效
《詩》曰：『自西自東，自南自北，無思不服。 儒效
』此之謂也。 儒效
夫其為人下也如彼，其為人上也如此，何謂其無益於人之國也！ 儒效
昭王曰：善！ 儒效
先王之道，人之隆也，比中而行之。 儒效
曷謂中？曰：禮義是也。 儒效
道者，非天之道，非地之道，人之所以道也，君子之所道也。 儒效
君子之所謂賢者，非能遍能人之所能之謂也；君子之所謂知者，非能遍知人之所知之謂也；君子之所謂辯者，非能遍辯人之所辯之謂也；君子之所謂察者，非能遍察人之所察之謂也；有所止矣。 儒效
相高下，視墝肥，序五種，君子不如農人；通貨財，相美惡，辯貴賤，君子不如賈人；設規矩，陳繩墨，便備用，君子不如工人；不卹是非然不然之情，以相薦樽，以相恥怍，君子不若惠施、鄧析。 儒效
若夫譎德而定次，量能而授官，使賢不肖皆得其位，能不能皆得其官，萬物得其宜，事變得其應，慎墨不得進其談，惠施、鄧析不敢竄其察，言必當理，事必當務，是然後君子之所長也。 儒效
凡事行，有益於治者，立之；無益於理者，廢之。 儒效
夫是之謂中事。 儒效
凡知說，有益於理者，為之；無益於理者，舍之。 儒效
夫是之謂中說。 儒效
事行失中，謂之姦事；知說失中，謂之姦道。 儒效
姦事、姦道，治世之所棄，而亂世之所從服也。 儒效
若夫充虛之相施易也，堅白同異之分隔也，是聰耳之所不能聽也，明目之所不能見也，辯士之所不能言也，雖有聖人之知，未能僂指也。 儒效
不知無害為君子，知之無損為小人。 儒效
工匠不知，無害為巧；君子不知，無害為治。 儒效
王公好之則亂法，百姓好之則亂事。 儒效
而狂惑戇陋之人，乃始率其群徒，辯其談說，明其辟稱，老身長子，不知惡也。 儒效
夫是之謂上愚，曾不如相雞狗之可以為名也。 儒效
《詩》曰：為鬼為蜮，則不可得，有靦面目，視人罔極。 儒效
作此好歌，以極反側。 儒效
此之謂也。 儒效
我欲賤而貴，愚而智，貧而富，可乎？ 儒效
曰：其唯學乎。 儒效
彼學者，行之，曰士也；敦慕焉，君子也；知之，聖人也。 儒效
上為聖人，下為士、君子，孰禁我哉！ 儒效
鄉也混然涂之人也，俄而並乎堯禹，豈不賤而貴矣哉！ 儒效
鄉也效門室之辨，混然曾不能決也，俄而原仁義，分是非，圓回天下於掌上，而辯黑白，豈不愚而知矣哉！ 儒效
鄉也胥靡之人，俄而治天下之大器舉在此，豈不貧而富矣哉！ 儒效
今有人於此，屑然藏千溢之寶，雖行貣而食，人謂之富矣。 儒效
彼寶也者，衣之不可衣也，食之不可食也，賣之不可僂售也，然而人謂之富，何也？豈不大富之器誠在此也？是杅杅亦富人已，豈不貧而富矣哉！ 儒效
故君子無爵而貴，無祿而富，不言而信，不怒而威，窮處而榮，獨居而樂！ 儒效
豈不至尊、至富、至重、至嚴之情舉積此哉！ 儒效
故曰：貴名不可以比周爭也，不可以夸誕有也，不可以埶重脅也，必將誠此然後就也。 儒效
爭之則失，讓之則至；遵道則積，夸誕則虛。 儒效
故君子務脩其內，而讓之於外；務積德於身，而處之以遵道。 儒效
如是，則貴名起如日月，天下應之如雷霆。 儒效
故曰：君子隱而顯，微而明，辭讓而勝。 儒效
《詩》曰：鶴鳴于九皋，聲聞于天。 儒效
此之謂也。 儒效
鄙夫反是：比周而譽俞少，鄙爭而名俞辱，煩勞以求安利，其身俞危。 儒效
《詩》曰：民之無良，相怨一方，受爵不讓，至于己斯亡。 儒效
此之謂也。 儒效
故能小而事大，辟之是猶力之少而任重也，舍粹折無適也。 儒效
身不肖而誣賢，是猶傴伸而好升高也，指其頂者愈眾。 儒效
故明主譎德而序位，所以為不亂也；忠臣誠能然後敢受職，所以為不窮也。 儒效
分不亂於上，能不窮於下，治辯之極也。 儒效
《詩》曰：平平左右，亦是率從。 儒效
是言上下之交不相亂也。 儒效
以從俗為善，以貨財為寶，以養生為己至道，是民德也。 儒效
行法至堅，不以私欲亂所聞：如是，則可謂勁士矣。 儒效
行法至堅，好脩正其所聞，以橋飾其情性；其言多當矣，而未諭也；其行多當矣，而未安也；其知慮多當矣，而未周密也；上則能大其所隆，下則能開道不己若者：如是，則可謂篤厚君子矣。 儒效
脩百王之法，若辨白黑；應當時之變，若數一二；行禮要節而安之，若生四枝；要時立功之巧，若詔四時；平正和民之善，億萬之眾而搏若一人：如是，則可謂聖人矣。 儒效
請問為政？曰：賢能不待次而舉，罷不能不待須而廢，元惡不待教而誅，中庸雜民不待政而化。 王制
分未定也，則有昭繆也。 王制
雖王公士大夫之子孫也，不能屬於禮義，則歸之庶人。 王制
雖庶人之子孫也，積文學，正身行，能屬於禮義，則歸之卿相士大夫。 王制
故姦言，姦說，姦事，姦能，遁逃反側之民，職而教之，須而待之，勉之以慶賞，懲之以刑罰。 王制
安職則畜，不安職則棄。 王制
五疾，上收而養之，材而事之，官施而衣食之，兼覆無遺。 王制
才行反時者死無赦。 王制
夫是之謂天德，是王者之政也。 王制
聽政之大分：以善至者待之以禮，以不善至者待之以刑。 王制
兩者分別，則賢不肖不雜，是非不亂。 王制
賢不肖不雜，則英傑至，是非不亂，則國家治。 王制
若是，名聲日聞，天下願，令行禁止，王者之事畢矣。 王制
凡聽：威嚴猛厲，而不好假道人，則下畏恐而不親，周閉而不竭。 王制
若是，則大事殆乎弛，小事殆乎遂。 王制
和解調通，好假道人，而無所凝止之，則姦言並至，嘗試之說鋒起。 王制
若是，則聽大事煩，是又傷之也。 王制
故法而不議，則法之所不至者必廢。 王制
職而不通，則職之所不及者必隊。 王制
故法而議，職而通，無隱謀，無遺善，而百事無過，非君子莫能。 王制
故公平者，聽1之衡也；中和者，聽之繩也。 王制
其有法者以法行，無法者以類舉，聽之盡也。 王制
偏黨而不經，聽之辟也。 王制
故有良法而亂者，有之矣，有君子而亂者，自古及今，未嘗聞也。 王制
傳曰：治生乎君子，亂生乎小人。 王制
此之謂也。 王制
1. 聽 : 原作職。 王制
見《荀子集解》。 王制
分均則不偏，埶齊則不壹，眾齊則不使。 王制
有天有地，而上下有差；明王始立，而處國有制。 王制
夫兩貴之不能相事，兩賤之不能相使，是天數也。 王制
埶位齊，而欲惡同，物不能澹則必爭；爭則必亂，亂則窮矣。 王制
先王惡其亂也，故制禮義以分之，使有貧富貴賤之等，足以相兼臨者，是養天下之本也。 王制
《書》曰：維齊非齊。 王制
此之謂也。 王制
馬駭輿，則君子不安輿；庶人駭政，則君子不安位。 王制
馬駭輿，則莫若靜之；庶人駭政，則莫若惠之。 王制
選賢良，舉篤敬，興孝弟，收孤寡，補貧窮。 王制
如是，則庶人安政矣。 王制
庶人安政，然後君子安位。 王制
傳曰：君者、舟也，庶人者、水也；水則載舟，水則覆舟。 王制
此之謂也。 王制
故君人者，欲安、則莫若平政愛民矣；欲榮、則莫若隆禮敬士矣；欲立功名、則莫若尚賢使能矣。 王制
－是人君之大節也。 王制
三節者當，則其餘莫不當矣。 王制
三節者不當，則其餘雖曲當，猶將無益也。 王制
孔子曰：大節是也，小節是也，上君也；大節是也，小節一出焉，一入焉，中君也；大節非也，小節雖是也，吾無觀其餘矣。 王制
成侯、嗣公聚斂計數之君也，未及取民也。 王制
子產取民者也，未及為政也。 王制
管仲為政者也，未及修禮也。 王制
故修禮者王，為政者彊，取民者安，聚斂者亡。 王制
故王者富民，霸者富士，僅存之國富大夫，亡國富筐篋，實府庫。 王制
筐篋已富，府庫已實，而百姓貧：夫是之謂上溢而下漏。 王制
入不可以守，出不可以戰，則傾覆滅亡可立而待也。 王制
故我聚之以亡，敵得之以彊。 王制
聚斂者，召寇、肥敵、亡國、危身之道也，故明君不蹈也。 王制
王奪之人，霸奪之與，彊奪之地。 王制
奪之人者臣諸侯，奪之與者友諸侯，奪之地者敵諸侯。 王制
臣諸侯者王，友諸侯者霸，敵諸侯者危。 王制
用彊者：人之城守，人之出戰，而我以力勝之也，則傷人之民必甚矣；傷人之民甚，則人之民必惡我甚矣；人之民惡我甚，則日欲與我鬥。 王制
人之城守，人之出戰，而我以力勝之，則傷吾民必甚矣；傷吾民甚，則吾民之惡我必甚矣；吾民之惡我甚，則日不欲為我鬥。 王制
人之民日欲與我鬥，吾民日不欲為我鬥，是彊者之所以反弱也。 王制
地來而民去，累多而功少，雖守者益，所以守者損，是以大者之所以反削也。 王制
諸侯莫不懷交接怨，而不忘其敵，伺彊大之間，承彊大之敝，此彊大之殆時也。 王制
知彊大者不務彊也，慮以王命，全其力，凝其德。 王制
力全則諸侯不能弱也，德凝則諸侯不能削也，天下無王霸主，則常勝矣：是知彊道者也。 王制
彼霸者則不然：辟田野，實倉廩，便備用，案謹募選閱材伎之士，然後漸慶賞以先之，嚴刑罰以糾之。 王制
存亡繼絕，衛弱禁暴，而無兼并之心，則諸侯親之矣。 王制
修友敵之道，以敬接諸侯，則諸侯說之矣。 王制
所以親之者，以不并也；并之見，則諸侯疏矣。 王制
所以說之者，以友敵也；臣之見，則諸侯離矣。 王制
故明其不并之行，信其友敵之道，天下無王霸主，則常勝矣。 王制
是知霸道者也。 王制
閔王毀於五國，桓公劫於魯莊，無它故焉，非其道而慮之以王也。 王制
彼王者不然：仁眇天下，義眇天下，威眇天下。 王制
仁眇天下，故天下莫不親也；義眇天下，故天下莫不貴也；威眇天下，故天下莫敢敵也。 王制
以不敵之威，輔服人之道，故不戰而勝，不攻而得，甲兵不勞而天下服，是知王道者也。 王制
知此三具者，欲王而王，欲霸而霸，欲彊而彊矣。 王制
王者之人：飾動以禮義，聽斷以類，明振毫末，舉措應變而不窮，夫是之謂有原。 王制
是王者之人也。 王制
王者之制：道不過三代，法不二後王；道過三代謂之蕩，法二後王謂之不雅。 王制
衣服有制，宮室有度，人徒有數，喪祭械用皆有等宜。 王制
聲、則非雅聲者舉廢，色、則凡非舊文者舉息，械用，則凡非舊器者舉毀，夫是之謂復古，是王者之制也。 王制
萬物同宇而異體，無宜而有用為人，數也。 富國
人倫並處，同求而異道，同欲而異知，生也。 富國
皆有可也，知愚同；所可異也，知愚分。 富國
埶同而知異，行私而無禍，縱欲而不窮，則民心奮而不可說也。 富國
如是，則知者未得治也；知者未得治，則功名未成也；功名未成，則群眾未縣也；群眾未縣，則君臣未立也。 富國
無君以制臣，無上以制下，天下害生縱欲。 富國
欲惡同物，欲多而物寡，寡則必爭矣。 富國
故百技所成，所以養一人也。 富國
而能不能兼技，人不能兼官。 富國
離居不相待則窮，群居而無分則爭；窮者患也，爭者禍也，救患除禍，則莫若明分使群矣。 富國
彊脅弱也，知懼愚也，民下違上，少陵長，不以德為政：如是，則老弱有失養之憂，而壯者有分爭之禍矣。 富國
事業所惡也，功利所好也，職業無分：如是，則人有樹事之患，而有爭功之禍矣。 富國
男女之合，夫婦之分，婚姻娉內，送逆無禮：如是，則人有失合之憂，而有爭色之禍矣。 富國
故知者為之分也。 富國
足國之道：節用裕民，而善臧其餘。 富國
節用以禮，裕民以政。 富國
彼裕民，故多餘。 富國
裕民則民富，民富則田肥以易，田肥以易則出實百倍。 富國
上以法取焉，而下以禮節用之，餘若丘山，不時焚燒，無所臧之。 富國
夫君子奚患乎無餘？故知節用裕民，則必有仁聖賢良之名，而且有富厚丘山之積矣。 富國
此無他故焉，生於節用裕民也。 富國
不知節用裕民則民貧，民貧則田瘠以穢，田瘠以穢則出實不半；上雖好取侵奪，猶將寡獲也。 富國
而或以無禮節用之，則必有貪利糾譑之名，而且有空虛窮乏之實矣。 富國
此無他故焉，不知節用裕民也。 富國
《康誥》曰：弘覆乎天，若德裕乃身。 富國
此之謂也。 富國
禮者，貴賤有等；長幼有差，貧富輕重皆有稱者也。 富國
故天子袾裷衣冕，諸侯玄裷衣冕，大夫裨冕，士皮弁服。 富國
德必稱位，位必稱祿，祿必稱用，由士以上則必以禮樂節之，眾庶百姓則必以法數制之。 富國
量地而立國，計利而畜民，度人力而授事，使民必勝事，事必出利，利足以生民，皆使衣食百用出入相揜，必時臧餘，謂之稱數。 富國
故自天子通於庶人，事無大小多少，由是推之。 富國
故曰：朝無幸位，民無幸生。 富國
此之謂也。 富國
輕田野之賦，平關市之征，省商賈之數，罕興力役，無奪農時，如是則國富矣。 富國
夫是之謂以政裕民。 富國
人之生不能無群，群而無分則爭，爭則亂，亂則窮矣。 富國
故無分者，人之大害也；有分者，天下之本利也；而人君者，所以管分之樞要也。 富國
故美之者，是美天下之本也；安之者，是安天下之本也；貴之者，是貴天下之本也。 富國
古者先王分割而等異之也，故使或美，或惡，或厚，或薄，或佚或樂，或劬或勞，非特以為淫泰夸麗之聲，將以明仁之文，通仁之順也。 富國
故為之雕琢、刻鏤、黼黻文章，使足以辨貴賤而已，不求其觀；為之鐘鼓、管磬、琴瑟、竽笙，使足以辨吉凶、合歡、定和而已，不求其餘；為之宮室、臺榭，使足以避燥溼、養德、辨輕重而已，不求其外。 富國
《詩》曰：雕琢其章，金玉其相，亹亹我王，綱紀四方。 富國
此之謂也。 富國
若夫重色而衣之，重味而食之，重財物而制之，合天下而君之，非特以為淫泰也，固以為主天下，治萬變，材萬物，養萬民，兼制天下者，為莫若仁人之善也夫。 富國
故其知慮足以治之，其仁厚足以安之，其德音足以化之，得之則治，失之則亂。 富國
百姓誠賴其知也，故相率而為之勞苦以務佚之，以養其知也；誠美其厚也，故為之出死斷亡以覆救之，以養其厚也；誠美其德也，故為之雕琢、刻鏤、黼黻、文章以藩飾之，以養其德也。 富國
故仁人在上，百姓貴之如帝，親之如父母，為之出死斷亡而愉者，無它故焉，其所是焉誠美，其所得焉誠大，其所利焉誠多。 富國
《詩》曰：我任我輦，我車我牛，我行既集，蓋云歸哉！ 富國
此之謂也。 富國
故曰：君子以德，小人以力；力者，德之役也。 富國
百姓之力，待之而後功；百姓之群，待之而後和；百姓之財，待之而後聚；百姓之埶，待之而後安；百姓之壽，待之而後長；父子不得不親，兄弟不得不順，男女不得不歡。 富國
少者以長，老者以養。 富國
故曰：天地生之，聖人成之。 富國
此之謂也。 富國
今之世而不然：厚刀布之斂，以奪之財；重田野之賦，以奪之食；苛關市之征，以難其事。 富國
不然而已矣：有掎絜伺詐，權謀傾覆，以相顛倒，以靡敝之。 富國
百姓曉然皆知其汙漫暴亂，而將大危亡也。 富國
是以臣或弒其君，下或殺其上，粥其城，倍其節，而不死其事者，無他故焉，人主自取之。 富國
《詩》曰：無言不讎，無德不報。 富國
此之謂也。 富國
兼足天下之道在明分：掩地表畝，刺屮殖穀，多糞肥田，是農夫眾庶之事也。 富國
守時力民，進事長功，和齊百姓，使人不偷，是將率之事也。 富國
高者不旱，下者不水，寒暑和節，而五穀以時孰，是天之事也。 富國
若夫兼而覆之，兼而愛之，兼而制之，歲雖凶敗水旱，使百姓無凍餧之患，則是聖君賢相之事也。 富國
墨子之言昭昭然為天下憂不足。 富國
夫不足非天下之公患也，特墨子之私憂過計也。 富國
今是土之生五穀也，人善治之，則畝數盆，一歲而再獲之。 富國
然後瓜桃棗李一本數以盆鼓；然後葷菜百疏以澤量；然後六畜禽獸一而剸車；黿、鼉、魚、鱉、鰍、鱣以時別，一而成群；然後飛鳥、鳧、雁若煙海；然後昆蟲萬物生其間，可以相食養者，不可勝數也。 富國
夫天地之生萬物也，固有餘，足以食人矣；麻葛繭絲、鳥獸之羽毛齒革也，固有餘，足以衣人矣。 富國
夫有餘不足，非天下之公患也，特墨子之私憂過計也。 富國
天下之公患，亂傷之也。 富國
胡不嘗試相與求亂之者誰也？我以墨子之非樂也，則使天下亂；墨子之節用也，則使天下貧，非將墮之也，說不免焉。 富國
墨子大有天下，小有一國，將蹙然衣粗食惡，憂戚而非樂。 富國
若是則瘠，瘠則不足欲；不足欲則賞不行。 富國
墨子大有天下，小有一國，將少人徒，省官職，上功勞苦，與百姓均事業，齊功勞。 富國
若是則不威；不威則罰不行。 富國
賞不行，則賢者不可得而進也；罰不行，則不肖者不可得而退也。 富國
賢者不可得而進也，不肖者不可得而退也，則能不能不可得而官也。 富國
若是，則萬物失宜，事變失應，上失天時，下失地利，中失人和，天下敖然，若燒若焦，墨子雖為之衣褐帶索，嚽菽飲水，惡能足之乎？既以伐其本，竭其原，而焦天下矣。 富國
國者，天下之制，利用也；人主者，天下之利埶也。 王霸
得道以持之，則大安也，大榮也，積美之源也；不得道以持之，則大危也，大累也，有之不如無之；及其綦也，索為匹夫不可得也，齊湣、宋獻是也。 王霸
故人主天下之利埶也，然而不能自安也，安之者必將道也。 王霸
故用國者，義立而王，信立而霸，權謀立而亡。 王霸
三者明主之所謹擇也，仁人之所務白也。 王霸
絜國以呼禮義，而無以害之，行一不義，殺一無罪，而得天下，仁者不為也。 王霸
擽然扶持心國，且若是其固也。 王霸
所與為之者，之人則舉義士也；所以為布陳於國家刑法者，則舉義法也；主之所極然帥群臣而首鄉之者，則舉義志也。 王霸
如是則下仰上以義矣，是綦定也；綦定而國定，國定而天下定。 王霸
仲尼無置錐之地，誠義乎志意，加義乎身行，箸之言語，濟之日，不隱乎天下，名垂乎後世。 王霸
今亦以天下之顯諸侯，誠義乎志意，加義乎法則度量，箸之以政事，案申重之以貴賤殺生，使襲然終始猶一也。 王霸
如是，則夫名聲之部發於天地之間也，豈不如日月雷霆然矣哉！ 王霸
故曰：以國齊義，一日而白，湯武是也。 王霸
湯以亳，武王以鄗，皆百里之地也，天下為一，諸侯為臣，通達之屬，莫不從服，無它故焉，以義濟矣。 王霸
是所謂義立而王也。 王霸
德雖未至也，義雖未濟也，然而天下之理略奏矣，刑賞已諾信乎天下矣，臣下曉然皆知其可要也。 王霸
政令已陳，雖睹利敗，不欺其民；約結已定，雖睹利敗，不欺其與。 王霸
如是，則兵勁城固，敵國畏之；國一綦明，與國信之；雖在僻陋之國，威動天下，五伯是也。 王霸
非本政教也，非致隆高也，非綦文理也，非服人之心也，鄉方略，審勞佚，謹畜積，脩戰備，齺然上下相信，而天下莫之敢當。 王霸
故齊桓、晉文、楚莊、吳闔閭、越勾踐，是皆僻陋之國也，威動天下，彊殆中國，無它故焉，略信也。 王霸
是所謂信立而霸也。 王霸
絜國以呼功利，不務張其義，齊其信，唯利之求，內則不憚詐其民，而求小利焉；外則不憚詐其與，而求大利焉，內不脩正其所以有，然常欲人之有。 王霸
如是，則臣下百姓莫不以詐心待其上矣。 王霸
上詐其下，下詐其上，則是上下析也。 王霸
如是，則敵國輕之，與國疑之，權謀日行，而國不免危削，綦之而亡，齊閔、薛公是也。 王霸
故用彊齊，非以修禮義也，非以本政教也，非以一天下也，綿綿常以結引馳外為務。 王霸
故彊、南足以破楚，西足以詘秦，北足以敗燕，中足以舉宋。 王霸
及以燕趙起而攻之，若振槁然，而身死國亡，為天下大戮，後世言惡，則必稽焉。 王霸
是無它故焉，唯其不由禮義，而由權謀也。 王霸
三者明主之所以謹擇也，而仁人之所以務白也。 王霸
善擇者制人，不善擇者人制之。 王霸
國者、天下之大器也，重任也，不可不善為擇所而後錯之，錯險則危；不可不善為擇道然後道之，涂薉則塞；危塞則亡。 王霸
彼國錯者，非封焉之謂也，何法之道，誰子之與也。 王霸
故道王者之法，與王者之人為之，則亦王；道霸者之法，與霸者之人為之，則亦霸；道亡國之法，與亡國之人為之，則亦亡。 王霸
三者明主之所以謹擇也，而仁人之所以務白也。 王霸
故國者、重任也，不以積持之則不立。 王霸
故國者，世所以新者也，是憚，憚、非變也，改王改行也。 王霸
故一朝之日也，一日之人也，然而厭焉有千歲之國，何也？曰：援夫千歲之信法以持之也，安與夫千歲之信士為之也。 王霸
人無百歲之壽，而有千歲之信士，何也？曰：以夫千歲之法自持者，是乃千歲之信士矣。 王霸
故與積禮義之君子為之則王，與端誠信全之士為之則霸，與權謀傾覆之人為之則亡。 王霸
三者明主之所以謹擇也，仁人之所以務白也。 王霸
善擇之者制人，不善擇之者人制之。 王霸
彼持國者，必不可以獨也，然則彊固榮辱在於取相矣。 王霸
身能相能，如是者王，身不能，知恐懼而求能者，如是者彊；身不能，不知恐懼而求能者，安唯便僻左右親比己者之用，如是者危削；綦之而亡。 王霸
國者，巨用之則大，小用之則小；綦大而王，綦小而亡，小巨分流者存。 王霸
巨用之者，先義而後利，安不卹親疏，不卹貴賤，唯誠能之求，夫是之謂巨用之。 王霸
小用之者，先利而後義，安不卹是非，不治曲直，唯便僻親比己者之用，夫是之謂小用之。 王霸
巨用之者若彼，小用之者若此，小巨分流者，亦一若彼，一若此也。 王霸
故曰：粹而王，駁而霸，無一焉而亡。 王霸
此之謂也。 王霸
國無禮則不正。 王霸
禮之所以正國也，譬之：猶衡之於輕重也，猶繩墨之於曲直也，猶規矩之於方圓也，既錯之而人莫之能誣也。 王霸
《詩》云：如霜雪之將將，如日月之光明，為之則存，不為則亡。 王霸
此之謂也。 王霸
國危則無樂君，國安則無憂民。 王霸
亂則國危，治則國安。 王霸
今君人者，急逐樂而緩治國，豈不過甚矣哉！ 王霸
譬之是由好聲色，而恬無耳目也，豈不哀哉！ 王霸
夫人之情，目欲綦色，耳欲綦聲，口欲綦味，鼻欲綦臭，心欲綦佚。 王霸
此五綦者，人情之所必不免也。 王霸
養五綦者有具。 王霸
無其具，則五綦者不可得而致也。 王霸
萬乘之國，可謂廣大富厚矣，加有治辨彊固之道焉，若是則恬愉無患難矣，然後養五綦之具具也。 王霸
故百樂者，生於治國者也；憂患者，生於亂國者也。 王霸
急逐樂而緩治國者，非知樂者也。 王霸
故明君者，必將先治其國，然後百樂得其中。 王霸
闇君者，必將急逐樂而緩治國，故憂患不可勝校也，必至於身死國亡然後止也，豈不哀哉！ 王霸
將以為樂，乃得憂焉；將以為安，乃得危焉；將以為福，乃得死亡焉，豈不哀哉！ 王霸
於乎！ 王霸
君人者，亦可以察若言矣。 王霸
故治國有道，人主有職。 王霸
若夫貫日而治詳，一日而曲列之，是所使夫百吏官人為也，不足以是傷游玩安燕之樂。 王霸
若夫論一相以兼率之，使臣下百吏莫不宿道鄉方而務，是夫人主之職也。 王霸
若是則一天下，名配堯禹。 王霸
之主者，守至約而詳，事至佚而功，垂衣裳，不下簟席之上，而海內之人莫不願得以為帝王。 王霸
夫是之謂至約，樂莫大焉。 王霸
有亂君，無亂國；有治人，無治法，羿之法非亡也，而羿不世中；禹之法猶存，而夏不世王。 君道
故法不能獨立，類不能自行；得其人則存，失其人則亡。 君道
法者、治之端也；君子者、法之原也。 君道
故有君子，則法雖省，足以遍矣；無君子，則法雖具，失先後之施，不能應事之變，足以亂矣。 君道
不知法之義，而正法之數者，雖博臨事必亂。 君道
故明主急得其人，而闇主急得其埶。 君道
急得其人，則身佚而國治，功大而名美，上可以王，下可以霸；不急得其人，而急得其埶，則身勞而國亂，功廢而名辱，社稷必危。 君道
故君人者，勞於索之，而休於使之。 君道
《書》曰：惟文王敬忌，一人以擇。 君道
此之謂也。 君道
合符節，別契券者，所以為信也；上好權謀，則臣下百吏誕詐之人乘是而後欺。 君道
探籌、投鉤者，所以為公也；上好曲私，則臣下百吏乘是而後偏。 君道
衡石稱縣者，所以為平也；上好覆傾，則臣下百吏乘是而後險。 君道
斗斛敦概者，所以為嘖也；上好貪利，則臣下百吏乘是而後豐取刻與，以無度取於民。 君道
故械數者，治之流也，非治之原也；君子者，治之原也。 君道
官人守數，君子養原；原清則流清，原濁則流濁。 君道
故上好禮義，尚賢使能，無貪利之心，則下亦將綦辭讓，致忠信，而謹於臣子矣。 君道
如是則雖在小民，不待合符節，別契券而信，不待探籌投鉤而公，不待衝石稱縣而平，不待斗斛敦概而嘖。 君道
故賞不用而民勸，罰不用而民服，有司不勞而事治，政令不煩而俗美。 君道
百姓莫敢不順上之法，象上之志，而勸上之事，而安樂之矣。 君道
故藉歛忘費，事業忘勞，寇難忘死，城郭不待飾而固，兵刃不待陵而勁，敵國不待服而詘，四海之民不待令而一，夫是之謂至平。 君道
《詩》曰：王猶允塞，徐方既來。 君道
此之謂也。 君道
請問為人君？曰：以禮分施，均遍而不偏。 君道
請問為人臣？曰：以禮侍君，忠順而不懈。 君道
請問為人父？曰：寬惠而有禮。 君道
請問為人子？曰：敬愛而致文。 君道
請問為人兄？曰：慈愛而見友。 君道
請問為人弟？曰：敬詘而不苟。 君道
請問為人夫？曰：致功而不流，致臨而有辨。 君道
請問為人妻？曰：夫有禮則柔從聽侍，夫無禮則恐懼而自竦也。 君道
此道也，偏立而亂，俱立而治，其足以稽矣。 君道
請問兼能之奈何？曰：審之禮也。 君道
古者先王審禮以方皇周浹於天下，動無不當也。 君道
故君子恭而不難，敬而不鞏，貧窮而不約，富貴而不驕，並遇變態而不窮，審之禮也。 君道
故君子之於禮，敬而安之；其於事也，徑而不失；其於人也，寡怨寬裕而無阿；其為身也，謹修飾而不危；其應變故也，齊給便捷而不惑；其於天地萬物也，不務說其所以然，而致善用其材；其於百官之事伎藝之人也，不與之爭能，而致善用其功；其待上也，忠順而不懈；其使下也，均遍而不偏；其交遊也，緣類而有義；其居鄉里也，容而不亂。 君道
是故窮則必有名，達則必有功，仁厚兼覆天下而不閔，明達用天地理萬變而不疑，血氣和平，志意廣大，行義塞於天地之間，仁智之極也。 君道
夫是之謂聖人；審之禮也。 君道
請問為國？曰聞修身，未嘗聞為國也。 君道
君者儀也，民者景也，儀正而景正。 君道
君者槃也，民者水也，槃圓而水圓。 君道
君者盂也，盂方而水方。 君道
君射則臣決。 君道
楚莊王好細腰，故朝有餓人。 君道
故曰：聞修身，未嘗聞為國也。 君道
君者，民之原也；原清則流清，原濁則流濁。 君道
故有社稷者而不能愛民，不能利民，而求民之親愛己，不可得也。 君道
民不親不愛，而求為己用，為己死，不可得也。 君道
民不為己用，不為己死，而求兵之勁，城之固，不可得也。 君道
兵不勁，城不固，而求敵之不至，不可得也。 君道
敵至而求無危削，不滅亡，不可得也。 君道
危削滅亡之情，舉積此矣，而求安樂，是狂生者也。 君道
狂生者，不胥時而落。 君道
故人主欲彊固安樂，則莫若反之民；欲附下一民，則莫若反之政；欲脩政美俗，則莫若求其人。 君道
彼或蓄積而得之者不世絕。 君道
彼其人者，生乎今之世，而志乎古之道。 君道
以天下之王公莫好之也，然而是子獨好之；以天下之民莫為1之也，然而是子獨為之。 君道
好之者貧，為之者窮，然而是子猶將為之也，不為少頃輟焉。 君道
曉然獨明於先王之所以得之，所以失之，知國之安危臧否，若別白黑。 君道
是其人也，大用之，則天下為一，諸侯為臣；小用之，則威行鄰敵；縱不能用，使無去其疆域，則國終身無故。 君道
故君人者，愛民而安，好士而榮，兩者無一焉而亡。 君道
《詩》曰：介人維藩，大師為垣。 君道
此之謂也。 君道
1. 為 : 原作欲。 君道
據《群書治要》本補，說見王念孫《讀書雜志》、王先謙《荀子集解》。 君道
道者，何也？曰：君之所1道也。 君道
君者，何也？曰：能群也。 君道
能群也者，何也？曰：善生養人者也，善班治人者也，善顯設人者也，善藩飾人者也。 君道
善生養人者人親之，善班治人者人安之，善顯設人者人樂之，善藩飾人者人榮之。 君道
四統者俱，而天下歸之，夫是之謂能群。 君道
不能生養人者，人不親也；不能班治人者，人不安也；不能顯設人者，人不樂也；不能藩飾人者，人不榮也。 君道
四統者亡，而天下去之，夫是之謂匹夫。 君道
故曰：道存則國存，道亡則國亡。 君道
省工賈，眾農夫，禁盜賊，除姦邪：是所以生養之也。 君道
天子三公，諸侯一相，大夫擅官，士保職，莫不法度而公：是所以班治之也。 君道
論德而定次，量能而授官，皆使人載其事，而各得其所宜，上賢使之為三公，次賢使之為諸侯，下賢使之為士大夫：是所以顯設之也。 君道
修冠弁衣裳，黼黻文章，琱琢刻鏤，皆有等差：是所以藩飾之也。 君道
故由天子至於庶人也，莫不騁其能，得其志，安樂其事，是所同也；衣煖而食充，居安而游樂，事時制明而用足，是又所同也。 君道
若夫重色而成文章，重味而成珍備，是所衍也。 君道
聖王財衍，以明辨異，上以飾賢良而明貴賤，下以飾長幼而明親疏。 君道
上在王公之朝，下在百姓之家，天下曉然皆知其所非以為異也，將以明分達治而保萬世也。 君道
故天子諸侯無靡費之用，士大夫無流淫之行，百吏官人無怠慢之事，眾庶百姓無姦怪之俗，無盜賊之罪，其能以稱義徧矣。 君道
故曰：治則衍及百姓，亂則不足及王公。 君道
此之謂也。 君道
1. 之所 : 舊脫。 君道
 據《群書治要》本補，說見王念孫《讀書雜志》、王先謙《荀子集解》。 君道
至道大形：隆禮至法則國有常，尚賢使能則民知方，纂論公察則民不疑，賞克罰偷則民不怠，兼聽齊明則天下歸之；然後明分職，序事業，材技官能，莫不治理，則公道達而私門塞矣，公義明而私事息矣：如是，則德厚者進而佞說者止，貪利者退而廉節者起。 君道
《書》曰：先時者殺無赦，不逮時者殺無赦。 君道
人習其事而固，人之百事，如耳目鼻口之不可以相借官也。 君道
故職分而民不慢1，次定而序不亂，兼聽齊明而百姓不留：如是，則臣下百吏至於庶人，莫不修己而後敢安止，誠能而後敢受職；百姓易俗，小人變心，姦怪之屬莫不反愨：夫是之謂政教之極。 君道
故天子不視而見，不聽而聰，不慮而知，不動而功，塊然獨坐而天下從之如一體，如四胑之從心：夫是之謂大形。 君道
《詩》曰：溫溫恭人，維德之基。 君道
此之謂也。 君道
1. 慢 : 原作探。 君道
據《群書治要》本補，說見王念孫《讀書雜志》、王先謙《荀子集解》。 君道
為人主者，莫不欲彊而惡弱，欲安而惡危，欲榮而惡辱，是禹桀之所同也。 君道
要此三欲，辟此三惡，果何道而便？曰：在慎取相，道莫徑是矣。 君道
故知而不仁，不可；仁而不知，不可；既知且仁，是人主之寶也，王霸之佐也。 君道
不急得，不知；得而不用，不仁。 君道
無其人而幸有其功，愚莫大焉。 君道
今人主有大患：使賢者為之，則與不肖者規之；使知者慮之，則與愚者論之；使脩士行之，則與汙邪之人疑之，雖欲成功，得乎哉！ 君道
譬之，是猶立直木而恐其景之枉也，惑莫大焉！ 君道
語曰：好女之色，惡者之孽也；公正之士，眾人之痤也；脩道之人，汙邪之賊也。 君道
今使汙邪之人，論其怨賊，而求其無偏，得乎哉！ 君道
譬之，是猶立枉木而求其景之直也，亂莫大焉。 君道
人臣之論：有態臣者，有篡臣者，有功臣者，有聖臣者。 臣道
內不足使一民，外不足使距難，百姓不親，諸侯不信；然而巧敏佞說，善取寵乎上，是態臣者也。 臣道
上不忠乎君，下善取譽乎民，不卹公道通義，朋黨比周，以環主圖私為務，是篡臣者也。 臣道
內足使以一民，外足使以距難，民親之，士信之，上忠乎君，下愛百姓而不倦，是功臣者也。 臣道
上則能尊君，下則能愛民，政令教化，刑下如影，應卒遇變，齊給如響，推類接譽，以待無方，曲成制象，是聖臣者也。 臣道
故用聖臣者王，用功臣者彊，用篡臣者危，用態臣者亡。 臣道
態臣用則必死，篡臣用則必危，功臣用則必榮，聖臣用則必尊。 臣道
故齊之蘇秦，楚之州侯，秦之張儀，可謂態臣者也。 臣道
韓之張去疾，趙之奉陽，齊之孟嘗，可謂篡臣也。 臣道
齊之管仲，晉之咎犯，楚之孫叔敖，可謂功臣矣。 臣道
殷之伊尹，周之太公，可謂聖臣矣。 臣道
是人臣之論也，吉凶賢不肖之極也。 臣道
必謹志之！ 臣道
而慎自為擇取焉，足以稽矣。 臣道
從命而利君謂之順，從命而不利君謂之諂；逆命而利君謂之忠，逆命而不利君謂之篡；不卹君之榮辱，不卹國之臧否，偷合苟容以持祿養交而已耳，謂之國賊。 臣道
君有過謀過事，將危國家隕社稷之懼也；大臣父兄，有能進言於君，用則可，不用則去，謂之諫；有能進言於君，用則可，不用則死，謂之爭；有能比知同力，率群臣百吏而相與彊君撟君，君雖不安，不能不聽，遂以解國之大患，除國之大害，成於尊君安國，謂之輔；有能抗君之命，竊君之重，反君之事，以安國之危，除君之辱，功伐足以成國之大利，謂之拂。 臣道
故諫爭輔拂之人，社稷之臣也，國君之寶也，明君之所尊厚也，而闇主惑君以為己賊也。 臣道
故明君之所賞，闇君之所罰也；闇君之所賞，明君之所殺也。 臣道
伊尹箕子可謂諫矣，比干子胥可謂爭矣，平原君之於趙可謂輔矣，信陵君之於魏可謂拂矣。 臣道
傳曰：從道不從君。 臣道
此之謂也。 臣道
故正義之臣設，則朝廷不頗；諫爭輔拂之人信，則君過不遠；爪牙之士施，則仇讎不作；邊境之臣處，則疆垂不喪，故明主好同而闇主好獨，明主尚賢使能而饗其盛，闇主妒賢畏能而滅其功，罰其忠，賞其賊，夫是之謂至闇，桀紂所以滅也。 臣道
事聖君者，有聽從無諫爭；事中君者，有諫爭無諂諛；事暴君者，有補削無撟拂。 臣道
迫脅於亂時，窮居於暴國，而無所避之，則崇其美，揚其善，違其惡，隱其敗，言其所長，不稱其所短，以為成俗。 臣道
《詩》曰：國有大命，不可以告人，妨其躬身。 臣道
此之謂也。 臣道
恭敬而遜，聽從而敏，不敢有以私決擇也，不敢有以私取與也，以順上為志，是事聖君之義也。 臣道
忠信而不諛，諫爭而不諂，撟然剛折端志而無傾側之心，是案曰是，非案曰非，是事中君之義也。 臣道
調而不流，柔而不屈，寬容而不亂，曉然以至道而無不調和也，而能化易，時關內之，是事暴君之義也。 臣道
若馭樸馬，若養赤子，若食餧人。 臣道
故因其懼也而改其過，因其憂也而辨其故，因其喜也而入其道，因其怒也而除其怨，曲得所謂焉。 臣道
《書》曰：從命而不拂，微諫而不倦，為上則明，為下則遜。 臣道
此之謂也。 臣道
事人而不順者，不疾者也；疾而不順者，不敬者也；敬而不順者，不忠者也；忠而不順者，無功者也；有功而不順者，無德者也。 臣道
故無德之為道也，傷疾、墮功、滅苦，故君子不為也。 臣道
衡聽、顯幽、重明、退姦、進良之術：朋黨比周之譽，君子不聽；殘賊加累之譖，君子不用；隱忌雍蔽之人，君子不近；貨財禽犢之請，君子不許。 致士
凡流言、流說、流事、流謀、流譽、流愬，不官而衡至者，君子慎之，聞聽而明譽之，定其當而當，然後士其刑賞而還與之；如是則姦言、姦說、姦事、姦謀、姦譽、姦愬，莫之試也；忠言、忠說、忠事、忠謀、忠譽、忠愬、莫不明通，方起以尚盡矣。 致士
夫是之謂衡聽、顯幽、重明、退姦、進良之術。 致士
川淵深而魚鱉歸之，山林茂而禽獸歸之，刑政平而百姓歸之，禮義備而君子歸之。 致士
故禮及身而行脩，義及國而政明，能以禮挾而貴名白，天下願，令行禁止，王者之事畢矣。 致士
《詩》曰：惠此中國，以綏四方。 致士
此之謂也。 致士
川淵者，魚龍之居也，山林者、鳥獸之居也，國家者、士民之居也。 致士
川淵枯、則魚龍去之，山林險，則鳥獸去之，國家失政、則士民去之。 致士
無土則人不安居，無人則土不守，無道法則人不至，無君子則道不舉。 致士
故土之與人也，道之與法也者，國家之本作也。 致士
君子也者，道法之摠要也，不可少頃曠也。 致士
得之則治，失之則亂；得之則安，失之則危；得之則存，失之則亡，故有良法而亂者有之矣，有君子而亂者，自古及今，未嘗聞也，傳曰：治生乎君子，亂生於小人。 致士
此之謂也。 致士
得眾動天。 致士
美意延年。 致士
誠信如神，夸誕逐魂。 致士
人主之患，不在乎不1言用賢，而在乎不2誠必用賢。 致士
夫言用賢者，口也；卻賢者，行也，口行相反，而欲賢者之至，不肖者之退也，不亦難乎！ 致士
夫耀蟬者，務在明其火，振其樹而已；火不明，雖振其樹，無益也。 致士
今人主有能明其德者，則天下歸之，若蟬之歸明火也。 致士
1. 不 : 舊脫。 致士
 據《群書治要》本補。 致士
 2. 不 : 舊脫。 致士
 據《群書治要》本補，說見王念孫《讀書雜志》、王先謙《荀子集解》。 致士
臨事接民，而以義變應，寬裕而多容，恭敬以先之，政之始也。 致士
然後中和察斷以輔之，政之隆也。 致士
然後進退誅賞之，政之終也。 致士
故一年與之始，三年與之終。 致士
用其終為始，則政令不行，而上下怨疾，亂所以自作也。 致士
《書》曰：義刑義殺；勿庸以即，女惟曰：未有順事。 致士
言先教也。 致士
臨武君與孫卿子議兵於趙孝成王前，王曰：請問兵要？ 議兵
臨武君對曰：上得天時，下得地利，觀敵之變動，後之發，先之至，此用兵之要術也。 議兵
孫卿子曰：不然！ 議兵
臣所聞古之道，凡用兵攻戰之本，在乎壹民。 議兵
弓矢不調，則羿不能以中微；六馬不和，則造父不能以致遠；士民不親附，則湯武不能以必勝也。 議兵
故善附民者，是乃善用兵者也。 議兵
故兵要在乎善附民而已。 議兵
臨武君曰：不然。 議兵
兵之所貴者埶利也，所行者變詐也。 議兵
善用兵者，感忽悠闇，莫知其所從出。 議兵
孫吳用之無敵於天下，豈必待附民哉！ 議兵
孫卿子曰：不然。 議兵
臣之所道，仁者之兵，王者之志也。 議兵
君之所貴，權謀埶利也；所行，攻奪變詐也；諸侯之事也。 議兵
仁人之兵，不可詐也；彼可詐者，怠慢者也，路亶者也，君臣上下之間，渙然有離德者也。 議兵
故以桀詐桀，猶巧拙有幸焉。 議兵
以桀詐堯，譬之：若以卵投石，以指撓沸；若赴水火，入焉焦沒耳。 議兵
故仁人上下，百將一心，三軍同力；臣之於君也，下之於上也，若子之事父，弟之事兄，若手臂之扞頭目而覆胸腹也，詐而襲之，與先驚而後擊之，一也。 議兵
且仁人之用十里之國，則將有百里之聽；用百里之國，則將有千里之聽；用千里之國，則將有四海之聽，必將聰明警戒和傳而一。 議兵
故仁人之兵，聚則成卒，散則成列，延則若莫邪之長刃，嬰之者斷；兌則若莫邪之利鋒，當之者潰，圜居而方止，則若盤石然，觸之者角摧，案角鹿埵隴種東籠而退耳。 議兵
且夫暴國之君，將誰與至哉？彼其所與至者，必其民也，而其民之親我歡若父母，其好我芬若椒蘭，彼反顧其上，則若灼黥，若讎仇；人之情，雖桀跖，豈又肯為其所惡，賊其所好者哉！ 議兵
是猶使人之子孫自賊其父母也，彼必將來告之，夫又何可詐也！ 議兵
故仁人用國日明，諸侯先順者安，後順者危，慮敵之者削，反之者亡。 議兵
《詩》曰：武王載發，有虔秉鉞；如火烈烈，則莫我敢遏。 議兵
此之謂也。 議兵
孝成王、臨武君曰：善！ 議兵
請問王者之兵，設何道何行而可？ 議兵
孫卿子曰：凡在大王，將率末事也。 議兵
臣請遂道王者諸侯強弱存亡之效，安危之埶：君賢者其國治，君不能者其國亂；隆禮貴義者其國治，簡禮賤義者其國亂；治者強，亂者弱，是強弱之本也。 議兵
上足卬則下可用也，上不卬則下不可用也；下可用則強，下不可用則弱，是強弱之常也。 議兵
隆禮效功，上也；重祿貴節，次也；上功賤節，下也，是強弱之凡也。 議兵
好士者強，不好士者弱；愛民者強，不愛民者弱；政令信者強，政令不信者弱；民齊者強，民不齊者弱；賞重者強，賞輕者弱；刑威者強，刑侮者弱；械用兵革攻完便利者強，械用兵革窳楛不便利者弱。 議兵
重用兵者強，輕用兵者弱；權出一者強，權出二者弱，是強弱之常也。 議兵
齊人隆技擊，其技也，得一首者，則賜贖錙金，無本賞矣。 議兵
是事小敵毳，則偷可用也，事大敵堅，則渙然離耳。 議兵
若飛鳥然，傾側反覆無日，是亡國之兵也，兵莫弱是矣。 議兵
是其去賃市傭而戰之幾矣。 議兵
魏氏之武卒，以度取之，衣三屬之甲，操十二石之弩，負服矢五十個，置戈其上，冠冑帶劍，贏三日之糧，日中而趨百里，中試則復其戶，利其田宅，是數年而衰，而未可奪也，改造則不易周也，是故地雖大，其稅必寡，是危國之兵也。 議兵
秦人其生民郟阨，其使民也酷烈，劫之以埶，隱之以阨，忸之以慶賞，酋之以刑罰，使天下之民，所以要利於上者，非鬥無由也。 議兵
阨而用之，得而後功之，功賞相長也，五甲首而隸五家，是最為眾強長久，多地以正，故四世有勝，非幸也，數也。 議兵
故齊之技擊，不可以遇魏氏之武卒；魏氏之武卒，不可以遇秦之銳士；秦之銳士，不可以當桓文之節制；桓文之節制，不可以敵湯武之仁義；有遇之者，若以焦熬投石焉。 議兵
兼是數國者，皆干賞蹈利之兵也，傭徒鬻賣之道也，未有貴上安制綦節之理也。 議兵
諸侯有能微妙之以節，則作而兼殆之耳。 議兵
故招近募選，隆埶詐，尚功利，是漸之也；禮義教化，是齊之也。 議兵
故以詐遇詐，猶有巧拙焉；以詐遇齊，辟之猶以錐刀墮太山也，非天下之愚人莫敢試。 議兵
故王者之兵不試。 議兵
湯武之誅桀紂也，拱挹指麾，而強暴之國莫不趨使，誅桀紂若誅獨夫。 議兵
故泰誓曰：獨夫紂。 議兵
此之謂也。 議兵
故兵大齊則制天下，小齊則治鄰敵。 議兵
若夫招近募選，隆埶詐，尚功利之兵，則勝不勝無常，代翕代張，代存代亡，相為雌雄耳矣。 議兵
夫是之謂盜兵，君子不由也。 議兵
故齊之田單，楚之莊蹻，秦之衛鞅，燕之繆蟣，是皆世俗所謂善用兵者也，是其巧拙強弱，則未有以相君也。 議兵
若其道一也，未及和齊也；掎契司詐，權謀傾覆，未免盜兵也。 議兵
齊桓、晉文、楚莊、吳闔閭、越勾踐是皆和齊之兵也，可謂入其域矣，然而未有本統也，故可以霸而不可以王；是強弱之效也。 議兵
孝成王、臨武君曰善！ 議兵
請問為將？ 議兵
孫卿子曰：知莫大乎棄疑，行莫大乎無過，事莫大乎無悔，事至無悔而止矣，成不可必也。 議兵
故制號政令欲嚴以威，慶賞刑罰欲必以信，處舍收藏欲周以固，徙舉進退欲安以重，欲疾以速；窺敵觀變欲潛以深，欲伍以參；遇敵決戰必道吾所明，無道吾所疑：夫是之謂六術。 議兵
無欲將而惡廢，無急勝而忘敗，無威內而輕外，無見利而不顧其害，凡慮事欲孰而用財欲泰：夫是之謂五權。 議兵
所以不受命於主有三：可殺而不可使處不完，可殺而不可使擊不勝，可殺而不可使欺百姓：夫是之謂三至。 議兵
凡受命於主而行三軍，三軍既定，百官得序，群物皆正，則主不能喜，敵不能怒：夫是之謂至臣。 議兵
慮必先事，而申之以敬，慎終如始，終始如一：夫是之謂大吉。 議兵
凡百事之成也，必在敬之；其敗也，必在慢之。 議兵
故敬勝怠則吉，怠勝敬則滅；計勝欲則從，欲勝計則凶。 議兵
戰如守，行如戰，有功如幸，敬謀無壙，敬事無壙，敬吏無壙，敬眾無壙，敬敵無壙：夫是之謂五無壙。 議兵
謹行此六術、五權、三至，而處之以恭敬無壙，夫是之謂天下之將，則通於神明矣。 議兵
刑范正，金錫美，工冶巧，火齊得，剖刑而莫邪已。 彊國
然而不剝脫，不砥厲，則不可以斷繩。 彊國
剝脫之，砥厲之，則劙盤盂，刎牛馬，忽然耳。 彊國
彼國者，亦彊國之剖刑已。 彊國
然而不教誨，不調一，則入不可以守，出不可以戰。 彊國
教誨之，調一之，則兵勁城固，敵國不敢嬰也。 彊國
彼國者亦有砥厲，禮義節奏是也。 彊國
故人之命在天，國之命在禮。 彊國
人君者，隆禮尊賢而王，重法愛民而霸，好利多詐而危，權謀傾覆幽險而亡。 彊國
威有三：有道德之威者，有暴察之威者，有狂妄之威者，此三威者，不可不孰察也。 彊國
禮樂則脩，分義則明，舉錯則時，愛利則形。 彊國
如是，百姓貴之如帝，高之如天，親之如父母，畏之如神明。 彊國
故賞不用而民勸，罰不用而威行，夫是之謂道德之威。 彊國
禮樂則不脩，分義則不明，舉錯則不時，愛利則不形；然而其禁暴也察，其誅不服也審，其刑罰重而信，其誅殺猛而必，黭然而雷擊之，如牆厭之。 彊國
如是，百姓劫則致畏，嬴則敖上，執拘則冣1，得閒則散，敵中則奪，非劫之以形埶，非振之以誅殺，則無以有其下，夫是之謂暴察之威。 彊國
無愛人之心，無利人之事，而日為亂人之道，百姓讙敖，則從而執縛之，刑灼之，不和人心。 彊國
如是，下比周賁潰以離上矣，傾覆滅亡，可立而待也，夫是之謂狂妄之威。 彊國
此三威者，不可不孰察也。 彊國
道德之威成乎安彊，暴察之威成乎危弱，狂妄之威成乎滅亡也。 彊國
1. 冣 : 原作最。 彊國
據《群書治要》本補，說見王念孫《讀書雜志》、王先謙《荀子集解》。 彊國
公孫子曰：子發將西伐蔡，克蔡，獲蔡侯，歸致命曰：蔡侯奉其社稷，而歸之楚；舍屬二三子而治其地。 彊國
既，楚發其賞，子發辭曰：發誡布令而敵退，是主威也；徙舉相攻而敵退，是將威也；合戰用力而敵退，是眾威也。 彊國
臣舍不宜以眾威受賞。 彊國
譏之曰：子發之致命也恭，其辭賞也固。 彊國
夫尚賢使能，賞有功，罰有罪，非獨一人為之也，彼先王之道也，一人之本也，善善惡惡之應也，治必由之，古今一也。 彊國
古者明主之舉大事，立大功也，大事已博，大功已立，則君享其成，群臣享其功，士大夫益爵，官人益秩，庶人益祿。 彊國
是以為善者勸，為不善者沮，上下一心，三軍同力，是以百事成，而功名大也。 彊國
今子發獨不然：反先王之道，亂楚國之法，墮興功之臣，恥受賞之屬，無僇乎族黨，而抑卑其後世，案獨以為私廉，豈不過甚矣哉！ 彊國
故曰：子發之致命也恭，其辭賞也固。 彊國
荀卿子說齊相曰：處勝人之埶，行勝人之道，天下莫忿，湯武是也。 彊國
處勝人之埶，不以勝人之道，厚於有天下之埶，索為匹夫不可得也，桀紂是也。 彊國
然則得勝人之埶者，其不如勝人之道遠矣！ 彊國
夫主相者，勝人以埶也，是為是，非為非，能為能，不能為不能，併己之私欲，必以道，夫公道通義之可以相兼容者，是勝人之道也。 彊國
今相國上則得專主，下則得專國，相國之於勝人之埶，亶有之矣。 彊國
然則胡不敺此勝人之埶，赴勝人之道，求仁厚明通之君子而託王焉，與之參國政，正是非！ 彊國
如是，則國孰敢不為義矣！ 彊國
君臣上下，貴賤長少，至於庶人，莫不為義，則天下孰不欲合義矣！ 彊國
賢士願相國之朝，能士願相國之官，好利之民莫不願以齊為歸，是一天下也。 彊國
相國舍是而不為，案直為是世俗之所以為，則女主亂之宮，詐臣亂之朝，貪吏亂之官，眾庶百姓皆以爭奪貪利為俗，曷若是而可以持國乎？今巨楚縣吾前，大燕鰌吾後，勁魏鉤吾右，西壤之不絕若繩，楚人則乃有襄賁開陽以臨吾左，是一國作謀，則三國必起而乘我。 彊國
如是，則齊必斷而為四、三，國若假城然耳，必為天下大笑。 彊國
曷若兩者孰足為也！ 彊國
夫桀紂，聖王之後子孫也，有天下者之世也，埶籍之所存，天下之宗室也，土地之大，封內千里，人之眾數以億萬，俄而天下倜然舉去桀紂而奔湯武，反然舉惡桀紂而貴湯武。 彊國
是何也？夫桀紂何失？而湯武何得也？曰：是無它故焉，桀紂者善為人所惡也，而湯武者善為人所好也。 彊國
人之所惡何也？曰：汙漫、爭奪、貪利是也。 彊國
人之所好者何也？曰：禮義、辭讓、忠信是也。 彊國
今君人者，譬稱比方則欲自並乎湯武，若其所以統之，則無以異於桀紂，而求有湯武之功名，可乎？故凡得勝者，必與人也；凡得人者，必與道也。 彊國
道也者，何也？曰：禮義、辭讓、忠信是也。 彊國
故自四五萬而往者，彊勝非眾之力也，隆在信矣。 彊國
自數百里而往者，安固非大之力也，隆在脩政矣。 彊國
今已有數萬之眾者也，陶誕比周以爭與；已有數百里之國者也，汙漫突盜以爭地；然則是棄己之所安彊，而爭己之所以危弱也；損己之所不足，以重己之所有餘。 彊國
若是其悖繆也，而求有湯武之功名，可乎！ 彊國
辟之，是猶伏而咶天，救經而引其足也。 彊國
說必不行矣，愈務而愈遠。 彊國
為人臣者，不恤己行之不行，苟得利而已矣，是渠衝入穴而求利也，是仁人之所羞而不為也。 彊國
故人莫貴乎生，莫樂乎安；所以養生安樂者，莫大乎禮義。 彊國
人知貴生樂安而棄禮義，辟之，是猶欲壽而歾頸也，愚莫大焉。 彊國
故君人者，愛民而安，好士而榮，兩者亡一焉而亡。 彊國
《詩》曰：价人維藩，大師維垣。 彊國
此之謂也。 彊國
力術止，義術行，曷謂也？曰：秦之謂也。 彊國
威彊乎湯武，廣大乎舜禹，然而憂患不可勝校也。 彊國
諰諰然常恐天下之一合而軋己也，此所謂力術止也。 彊國
曷謂乎威彊乎湯武？湯武也者，乃能使說己者使耳。 彊國
今楚、父死焉，國舉焉，負三王之廟，而辟於陳蔡之間，視可司間，案欲剡其脛而以蹈秦之腹，然而秦使左案左，使右案右，是乃使讎人役也；此所謂威彊乎湯武也。 彊國
曷謂廣大乎舜禹也？曰：古者百王之一天下，臣諸侯也，未有過封內千里者也。 彊國
今秦南乃有沙羨與俱，是乃江南也。 彊國
北與胡貉為鄰，西有巴戎，東在楚者乃界於齊，在韓者踰常山乃有臨慮，在魏者乃據圉津，即去大梁百有二十里耳！ 彊國
其在趙者剡然有苓而據松柏之塞，負西海而固常山，是地遍天下也。 彊國
威動海內，彊殆中國，然而憂患不可勝校也，諰諰然常恐天下之一合而軋己也；此所謂廣大乎舜禹也。 彊國
然則奈何？曰：節威反文，案用夫端誠信全之君子治天下焉，因與之參國政，正是非，治曲直，聽咸陽，順者錯之，不順者而後誅之。 彊國
若是，則兵不復出於塞外，而令行於天下矣。 彊國
若是，則雖為之築明堂於塞外而朝諸侯，殆可矣。 彊國
假今之世，益地不如益信之務也。 彊國
天行有常，不為堯存，不為桀亡。 天論
應之以治則吉，應之以亂則凶。 天論
彊本而節用，則天不能貧；養備而動時，則天不能病；脩道而不貳，則天不能禍。 天論
故水旱不能使之飢，寒暑不能使之疾，祅怪不能使之凶。 天論
本荒而用侈，則天不能使之富；養略而動罕，則天不能使之全；倍道而妄行，則天不能使之吉。 天論
故水旱未至而飢，寒暑未薄而疾，祅怪未至而凶。 天論
受時與治世同，而殃禍與治世異，不可以怨天，其道然也。 天論
故明於天人之分，則可謂至人矣。 天論
不為而成，不求而得，夫是之謂天職。 天論
如是者，雖深、其人不加慮焉；雖大、不加能焉；雖精、不加察焉，夫是之謂不與天爭職。 天論
天有其時，地有其財，人有其治，夫是之謂能參。 天論
舍其所以參，而願其所參，則惑矣。 天論
列星隨旋，日月遞炤，四時代御，陰陽大化，風雨博施，萬物各得其和以生，各得其養以成，不見其事，而見其功，夫是之謂神。 天論
皆知其所以成，莫知其無形，夫是之謂天功。 天論
唯聖人為不求知天。 天論
天職既立，天功既成，形具而神生，好惡喜怒哀樂臧焉，夫是之謂天情。 天論
耳目鼻口形能各有接而不相能也，夫是之謂天官。 天論
心居中虛，以治五官，夫是之謂天君。 天論
財非其類以養其類，夫是之謂天養。 天論
順其類者謂之福，逆其類者謂之禍，夫是之謂天政。 天論
暗其天君，亂其天官，棄其天養，逆其天政，背其天情，以喪天功，夫是之謂大凶。 天論
聖人清其天君，正其天官，備其天養，順其天政，養其天情，以全其天功。 天論
如是，則知其所為，知其所不為矣；則天地官而萬物役矣。 天論
其行曲治，其養曲適，其生不傷，夫是之謂知天。 天論
故大巧在所不為，大智在所不慮。 天論
所志於天者，已其見象之可以期者矣；所志於地者，已其見宜之可以息者矣：所志於四時者，已其見數之可以事者矣；所志於陰陽者，已其見和之可以治者矣。 天論
官人守天，而自為守道也。 天論
治亂，天邪？曰：日月星辰瑞厤，是禹桀之所同也，禹以治，桀以亂；治亂非天也。 天論
時邪？曰：繁啟蕃長於春夏，畜積收臧於秋冬，是禹桀之所同也，禹以治，桀以亂；治亂非時也。 天論
地邪？曰：得地則生，失地則死，是又禹桀之所同也，禹以治，桀以亂；治亂非地也。 天論
《詩》曰：天作高山，大王荒之。 天論
彼作矣，文王康之。 天論
此之謂也。 天論
天不為人之惡寒也輟冬，地不為人之惡遼遠也輟廣，君子不為小人之匈匈也輟行。 天論
天有常道矣，地有常數矣，君子有常體矣。 天論
君子道其常，而小人計其功。 天論
《詩》曰：禮義之不愆，1何恤人之言兮！ 天論
此之謂也。 天論
1. 禮義之不愆， : 舊脫。 天論
 俞樾《諸子評議》  天論
世俗之為說者曰：主道利周。 正論
是不然。 正論
主者、民之唱也，上者、下之儀也。 正論
彼將聽唱而應，視儀而動；唱默則民無應也，儀隱則下無動也；不應不動，則上下無以相有也。 正論
若是，則與無上同也！ 正論
不祥莫大焉。 正論
故上者、下之本也。 正論
上宣明，則下治辨矣；上端誠，則下愿愨矣；上公正，則下易直矣。 正論
治辨則易一，愿愨則易使，易直則易知。 正論
易一則彊，易使則功，易知則明，是治之所由生也。 正論
上周密，則下疑玄矣；上幽險，則下漸詐矣；上偏曲，則下比周矣。 正論
疑玄則難一，漸詐則難使，比周則難知。 正論
難一則不彊，難使則不功，難知則不明，是亂之所由作也。 正論
故主道利明不利幽，利宣不利周。 正論
故主道明則下安，主道幽則下危。 正論
故下安則貴上，下危則賤上。 正論
故上易知，則下親上矣；上難知，則下畏上矣。 正論
下親上則上安，下畏上則上危。 正論
故主道莫惡乎難知，莫危乎使下畏己。 正論
傳曰：惡之者眾則危。 正論
《書》曰：克明明德。 正論
《詩》曰：明明在下。 正論
故先王明之，豈特玄之耳哉！ 正論
世俗之為說者曰：桀紂有天下，湯武篡而奪之。 正論
是不然。 正論
以桀紂為常有天下之籍則然，親有天下之籍則不然，天下謂在桀紂則不然。 正論
古者天子千官，諸侯百官。 正論
以是千官也，令行於諸夏之國，謂之王。 正論
以是百官也，令行於境內，國雖不安，不至於廢易遂亡，謂之君。 正論
聖王之子也，有天下之後也，埶籍之所在也，天下之宗室也，然而不材不中，內則百姓疾之，外則諸侯叛之，近者境內不一，遙者諸侯不聽，令不行於境內，甚者諸侯侵削之，攻伐之。 正論
若是，則雖未亡，吾謂之無天下矣。 正論
聖王沒，有埶籍者罷不足以縣天下，天下無君；諸侯有能德明威積，海內之民莫不願得以為君師；然而暴國獨侈，安能誅之，必不傷害無罪之民，誅暴國之君，若誅獨夫。 正論
若是，則可謂能用天下矣。 正論
能用天下之謂王。 正論
湯武非取天下也，脩其道，行其義，興天下之同利，除天下之同害，而天下歸之也。 正論
桀紂非去天下也，反禹湯之德，亂禮義之分，禽獸之行，積其凶，全其惡，而天下去之也。 正論
天下歸之之謂王，天下去之之謂亡。 正論
故桀紂無天下，湯武不弒君，由此效之也。 正論
湯武者，民之父母也；桀紂者、民之怨賊也。 正論
今世俗之為說者，以桀紂為君，而以湯武為弒，然則是誅民之父母，而師民之怨賊也，不祥莫大焉。 正論
以天下之合為君，則天下未嘗合於桀紂也。 正論
然則以湯武為弒，則天下未嘗有說也，直墮之耳。 正論
故天子唯其人。 正論
天下者，至重也，非至彊莫之能任；至大也，非至辨莫之能分；至眾也，非至明莫之能和。 正論
此三至者，非聖人莫之能盡。 正論
故非聖人莫之能王。 正論
聖人備道全美者也，是縣天下之權稱也。 正論
桀紂者、其志慮至險也，其志意至闇也，其行為至亂也；親者疏之，賢者賤之，生民怨之。 正論
禹湯之後也，而不得一人之與；刳比干，囚箕子，身死國亡，為天下之大僇，後世之言惡者必稽焉，是不容妻子之數也。 正論
故至賢疇四海，湯武是也；至罷不能容妻子，桀紂是也。 正論
今世俗之為說者，以桀紂為有天下，而臣湯武，豈不過甚矣哉！ 正論
譬之，是猶傴巫跛匡大自以為有知也。 正論
故可以有奪人國，不可以有奪人天下；可以有竊國，不可以有竊天下也。 正論
可以奪之者可以有國，而不可以有天下；竊可以得國，而不可以得天下。 正論
是何也？曰：國、小具也，可以小人有也，可以小道得也，可以小力持也；天下者、大具也，不可以小人有也，不可以小道得也，不可以小力持也。 正論
國者、小人可以有之，然而未必不亡也；天下者，至大也，非聖人莫之能有也。 正論
世俗之為說者曰：治古無肉刑，而有象刑：墨黥，慅嬰，共、艾畢，剕、枲屨，殺、赭衣而不純。 正論
治古如是。 正論
是不然。 正論
以為治邪？則人固莫觸罪，非獨不用肉刑，亦不用象刑矣。 正論
以為人或觸罪矣，而直輕其刑，然則是殺人者不死，傷人者不刑也。 正論
罪至重而刑至輕，庸人不知惡矣，亂莫大焉。 正論
凡刑人之本，禁暴惡惡，且懲其未也。 正論
殺人者不死，而傷人者不刑，是謂惠暴而寬賊也，非惡惡也。 正論
故象刑殆非生於治古，並起於亂今也。 正論
治古不然。 正論
凡爵列、官職、賞慶、刑罰，皆報也，以類相從者也。 正論
一物失稱，亂之端也。 正論
夫德不稱位，能不稱官，賞不當功，罰不當罪，不祥莫大焉。 正論
昔者武王伐有商，誅紂，斷其首，縣之赤旆。 正論
夫征暴誅悍，治之盛也。 正論
殺人者死，傷人者刑，是百王之所同也，未有知其所由來者也。 正論
刑稱罪，則治；不稱罪，則亂。 正論
故治則刑重，亂則刑輕，犯治之罪固重，犯亂之罪固輕也。 正論
《書》曰：刑罰世輕世重。 正論
此之謂也。 正論
世俗之為說者曰：湯武不善禁令。 正論
曰：是何也？曰：楚越不受制。 正論
是不然。 正論
湯武者、至天下之善禁令者也。 正論
湯居亳，武王居鄗，皆百里之地也，天下為一，諸侯為臣，通達之屬，莫不振動從服以化順之，曷為楚越獨不受制也！ 正論
彼王者之制也，視形埶而制械用，稱遠邇而等貢獻，豈必齊哉！ 正論
故魯人以榶，衛人用柯，齊人用一革，土地刑制不同者，械用、備飾不可不異也。 正論
故諸夏之國同服同儀，蠻、夷、戎、狄之國同服不同制。 正論
封內甸服，封外侯服，侯衛賓服，蠻夷要服，戎狄荒服。 正論
甸服者祭，侯服者祀，賓服者享，要服者貢，荒服者終王。 正論
日祭、月祀、時享、歲貢、終王，夫是之謂視形埶而制械用，稱遠近而等貢獻；是王者之制也。 正論
彼楚越者，且時享、歲貢，終王之屬也，必齊之日祭月祀之屬，然後曰受制邪？是規磨之說也。 正論
溝中之瘠也，則未足與及王者之制也。 正論
語曰：淺不足與測深，愚不足與謀智，坎井之蛙，不可與語東海之樂。 正論
此之謂也。 正論
世俗之為說者曰：堯舜擅讓。 正論
是不然。 正論
天子者，埶位至尊，無敵於天下，夫有誰與讓矣？道德純備，智惠甚明，南面而聽天下，生民之屬莫不震動從服以化順之。 正論
天下無隱士，無遺善，同焉者是也，異焉者非也。 正論
夫有惡擅天下矣。 正論
曰：死而擅之。 正論
是又不然。 正論
聖王在上，決德而定次，量能而授官，皆使民載其事而各得其宜。 正論
不能以義制利，不能以偽飾性，則兼以為民。 正論
聖王已沒，天下無聖，則固莫足以擅天下矣。 正論
天下有聖，而在後子者，則天下不離，朝不易位，國不更制，天下厭然，與鄉無以異也；以堯繼堯，夫又何變之有矣！ 正論
聖不在後子而在三公，則天下如歸，猶復而振之矣。 正論
天下厭然，與鄉無以異也；以堯繼堯，夫又何變之有矣！ 正論
唯其徙朝改制為難。 正論
故天子生則天下一隆，致順而治，論德而定次，死則能任天下者必有之矣。 正論
夫禮義之分盡矣，擅讓惡用矣哉！ 正論
曰：老衰而擅。 正論
是又不然。 正論
血氣筋力則有衰，若夫智慮取舍則無衰。 正論
曰：老者不堪其勞而休也。 正論
禮起於何也？曰：人生而有欲，欲而不得，則不能無求。 禮論
求而無度量分界，則不能不爭；爭則亂，亂則窮。 禮論
先王惡其亂也，故制禮義以分之，以養人之欲，給人之求。 禮論
使欲必不窮乎物，物必不屈於欲。 禮論
兩者相持而長，是禮之所起也。 禮論
故禮者養也。 禮論
芻豢稻梁，五味調香，所以養口也；椒蘭芬苾，所以養鼻也；雕琢刻鏤，黼黻文章，所以養目也；鐘鼓管磬，琴瑟竽笙，所以養耳也；疏房檖貌，越席床笫几筵，所以養體也。 禮論
故禮者養也。 禮論
君子既得其養，又好其別。 禮論
曷謂別？曰：貴賤有等，長幼有差，貧富輕重皆有稱者也。 禮論
故天子大路越席，所以養體也；側載睪芷，所以養鼻也；前有錯衡，所以養目也；和鸞之聲，步中武象，趨中韶護，所以養耳也；龍旗九斿，所以養信也；寢兕持虎，蛟韅、絲末、彌龍，所以養威也；故大路之馬必信至，教順，然後乘之，所以養安也。 禮論
孰知夫出死要節之所以養生也！ 禮論
孰知夫出費用之所以養財也！ 禮論
孰知夫恭敬辭讓之所以養安也！ 禮論
孰知夫禮義文理之所以養情也！ 禮論
故人苟生之為見，若者必死；苟利之為見，若者必害；苟怠惰偷懦之為安，若者必危；苟情說之為樂，若者必滅。 禮論
故人一之於禮義，則兩得之矣；一之於情性，則兩喪之矣。 禮論
故儒者將使人兩得之者也，墨者將使人兩喪之者也，是儒墨之分也。 禮論
禮有三本：天地者，生之本也；先祖者，類之本也；君師者，治之本也。 禮論
無天地，惡生？無先祖，惡出？無君師，惡治？三者偏亡，焉無安人。 禮論
故禮、上事天，下事地，尊先祖，而隆君師。 禮論
是禮之三本也。 禮論
故王者天太祖，諸侯不敢壞，大夫士有常宗，所以別貴始；貴始得之本也。 禮論
郊止乎天子，而社止於諸侯，道及士大夫，所以別尊者事尊，卑者事卑，宜大者巨，宜小者小也。 
故有天下者事七1世，有一國者事五世，有五乘之地者事三世，有三乘之地者事二世，持手而食者不得立宗廟，所以別積厚，積厚者流澤廣，積薄者流澤狹也。 
1. 七 : 原作十。 
據《荀子集解》 
大饗，尚玄尊，俎生魚，先大羹，貴食飲之本也。 禮論
饗，尚玄尊而用酒醴，先黍稷而飯稻粱。 禮論
祭，齊大羹而飽庶羞，貴本而親用也。 禮論
貴本之謂文，親用之謂理，兩者合而成文，以歸大一，夫是之謂大隆。 禮論
故尊之尚玄酒也，俎之尚生魚也，豆之先大羹也，一也。 禮論
利爵之不醮也，成事之俎不嘗也，三臭之不食也，一也。 禮論
大昏之未發齊也，太廟之未入尸也，始卒之未小斂也，一也。 禮論
大路之素未集也，郊之麻絻也，喪服之先散麻也，一也。 禮論
三年之喪，哭之不反也，清廟之歌，一唱而三歎也，縣一鐘，尚拊膈，朱絃而通越也，一也。 禮論
凡禮，始乎梲，成乎文，終乎悅校。 禮論
故至備，情文俱盡；其次，情文代勝；其下復情以歸大一也。 禮論
天地以合，日月以明，四時以序，星辰以行，江河以流，萬物以昌，好惡以節，喜怒以當，以為下則順，以為上則明，萬變不亂，貳之則喪也。 禮論
禮豈不至矣哉！ 禮論
立隆以為極，而天下莫之能損益也。 禮論
本末相順，終始相應，至文以有別，至察以有說，天下從之者治，不從者亂，從之者安，不從者危，從之者存，不從者亡，小人不能測也。 禮論
禮之理誠深矣，堅白同異之察入焉而溺；其理誠大矣，擅作典制辟陋之說入焉而喪；其理誠高矣，暴慢恣睢輕俗以為高之屬入焉而隊。 禮論
故繩墨誠陳矣，則不可欺以曲直；衡誠縣矣，則不可欺以輕重；規矩誠設矣，則不可欺以方圓；君子審於禮，則不可欺以詐偽。 禮論
故繩者，直之至；衡者，平之至；規矩者，方圓之至；禮者，人道之極也。 禮論
然而不法禮，不足禮，謂之無方之民；法禮，足禮，謂之有方之士。 禮論
禮之中焉能思索，謂之能慮；禮之中焉能勿易，謂之能固。 禮論
能慮、能固，加好者焉，斯聖人矣。 禮論
故天者，高之極也；地者，下之極也；無窮者，廣之極也；聖人者，道之極也。 禮論
故學者，固學為聖人也，非特學無方之民也。 禮論
禮者，以財物為用，以貴賤為文，以多少為異，以隆殺為要。 禮論
文理繁，情用省，是禮之隆也。 禮論
文理省，情用繁，是禮之殺也。 禮論
文理情用相為內外表墨，並行而雜，是禮之中流也。 禮論
故君子上致其隆，下盡其殺，而中處其中。 禮論
步驟馳騁厲鶩不外是矣。 禮論
是君子之壇宇宮廷也。 禮論
人有是，士君子也；外是，民也；於是其中焉，方皇周挾，曲得其次序，是聖人也。 禮論
故厚者，禮之積也；大者，禮之廣也；高者，禮之隆也；明者，禮之盡也。 禮論
《詩》曰：禮儀卒度，笑語卒獲。 禮論
此之謂也。 禮論
禮者，謹於治生死者也。 禮論
生、人之始也，死、人之終也，終始俱善，人道畢矣。 禮論
故君子敬始而慎終，終始如一，是君子之道，禮義之文也。 禮論
夫厚其生而薄其死，是敬其有知，而慢其無知也，是姦人之道而倍叛之心也。 禮論
君子以倍叛之心接臧穀，猶且羞之，而況以事其所隆親乎！ 禮論
故死之為道也，一而不可得再復也，臣之所以致重其君，子之所以致重其親，於是盡矣。 禮論
故事生不忠厚，不敬文，謂之野；送死不忠厚，不敬文，謂之瘠。 禮論
君子賤野而羞瘠，故天子棺槨七重，諸侯五重，大夫三重，士再重。 禮論
然後皆有衣衾多少厚薄之數，皆有翣菨文章之等，以敬飾之，使生死終始若一；一足以為人願，是先王之道，忠臣孝子之極也。 禮論
天子之喪動四海，屬諸侯；諸侯之喪動通國，屬大夫；大夫之喪動一國，屬脩士；脩士之喪動一鄉，屬朋友；庶人之喪合族黨，動州里；刑餘罪人之喪，不得合族黨，獨屬妻子，棺槨三寸，衣衾三領，不得飾棺，不得晝行，以昏殣，凡緣而往埋之，反無哭泣之節，無衰麻之服，無親疏月數之等，各反其平，各復其始，已葬埋，若無喪者而止，夫是之謂至辱。 禮論
夫樂者、樂也，人情之所必不免也。 樂論
故人不能無樂，樂則必發於聲音，形於動靜；而人之道，聲音動靜，性術之變盡是矣。 樂論
故人不能不樂，樂則不能無形，形而不為道，則不能無亂。 樂論
先王惡其亂也，故制雅頌之聲以道之，使其聲足以樂而不流，使其文足以辨而不諰，使其曲直繁省廉肉節奏，足以感動人之善心，使夫邪污之氣無由得接焉。 樂論
是先王立樂之方也，而墨子非之奈何！ 樂論
故樂在宗廟之中，君臣上下同聽之，則莫不和敬；閨門之內，父子兄弟同聽之，則莫不和親；鄉里族長之中，長少同聽之，則莫不和順。 樂論
故樂者審一以定和者也，比物以飾節者也，合奏以成文者也；足以率一道，足以治萬變。 樂論
是先王立樂之術也，而墨子非之奈何！ 樂論
故聽其雅頌之聲，而志意得廣焉；執其干戚，習其俯仰屈伸，而容貌得莊焉；行其綴兆，要其節奏，而行列得正焉，進退得齊焉。 樂論
故樂者、出所以征誅也，入所以揖讓也；征誅揖讓，其義一也。 樂論
出所以征誅，則莫不聽從；入所以揖讓，則莫不從服。 樂論
故樂者、天下之大齊也，中和之紀也，人情之所必不免也。 樂論
是先王立樂之術也，而墨子非之奈何！ 樂論
且樂者、先王之所以飾喜也；軍旅鈇鉞者，先王之所以飾怒也。 樂論
先王喜怒皆得其齊焉。 樂論
是故喜而天下和之，怒而暴亂畏之。 樂論
先王之道，禮樂正其盛者也。 樂論
而墨子非之。 樂論
故曰：墨子之於道也，猶瞽之於白黑也，猶聾之於清濁也，猶欲之楚而北求之也。 樂論
夫聲樂之入人也深，其化人也速，故先王謹為之文。 樂論
樂中平則民和而不流，樂肅莊則民齊而不亂。 樂論
民和齊則兵勁城固，敵國不敢嬰也。 樂論
如是，則百姓莫不安其處，樂其鄉，以至足其上矣。 樂論
然後名聲於是白，光輝於是大，四海之民莫不願得以為師，是王者之始也。 樂論
樂姚冶以險，則民流僈鄙賤矣；流僈則亂，鄙賤則爭；亂爭則兵弱城犯，敵國危之如是，則百姓不安其處，不樂其鄉，不足其上矣。 樂論
故禮樂廢而邪音起者，危削侮辱之本也。 樂論
故先王貴禮樂而賤邪音。 樂論
其在序官也，曰：脩憲命，審詩商，禁淫聲，以時順脩，使夷俗邪音不敢亂雅，太師之事也。 樂論
墨子曰：樂者、聖王之所非也，而儒者為之過也。 樂論
君子以為不然。 樂論
樂者，聖王之所樂也，而可以善民心，其感人深，其移風易俗。 樂論
故先王導之以禮樂，而民和睦。 樂論
夫民有好惡之情，而無喜怒之應則亂；先王惡其亂也，故修其行，正其樂，而天下順焉。 樂論
故齊衰之服，哭泣之聲，使人之心悲。 樂論
帶甲嬰冑，歌於行伍，使人之心傷；姚冶之容，鄭衛之音，使人之心淫；紳、端、章甫，舞韶歌武，使人之心莊。 樂論
故君子耳不聽淫聲，目不視邪色，口不出惡言，此三者，君子慎之。 樂論
凡人之患，蔽於一曲，而闇於大理。 解蔽
治則復經，兩疑則惑矣。 解蔽
天下無二道，聖人無兩心。 解蔽
今諸侯異政，百家異說，則必或是或非，或治或亂。 解蔽
亂國之君，亂家之人，此其誠心，莫不求正而以自為也。 解蔽
妒繆於道，而人誘其所迨也。 解蔽
私其所積，唯恐聞其惡也。 解蔽
倚其所私，以觀異術，唯恐聞其美也。 解蔽
是以與治雖走，而是己不輟也。 解蔽
豈不蔽於一曲，而失正求也哉！ 解蔽
心不使焉，則白黑在前而目不見，雷鼓在側而耳不聞，況於使者乎？德道之人，亂國之君非之上，亂家之人非之下，豈不哀哉！ 解蔽
故為蔽：欲為蔽，惡為蔽，始為蔽，終為蔽，遠為蔽，近為蔽，博為蔽，淺為蔽，古為蔽，今為蔽。 解蔽
凡萬物異則莫不相為蔽，此心術之公患也。 解蔽
昔人君之蔽者，夏桀殷紂是也。 解蔽
桀蔽於末喜斯觀，而不知關龍逢，以惑其心，而亂其行。 解蔽
紂蔽於妲己、飛廉，而不知微子啟，以惑其心，而亂其行。 解蔽
故群臣去忠而事私，百姓怨非而不用，賢良退處而隱逃，此其所以喪九牧之地，而虛宗廟之國也。 解蔽
桀死於鬲山，紂縣於赤旆。 解蔽
身不先知，人又莫之諫，此蔽塞之禍也。 解蔽
成湯鑒於夏桀，故主其心而慎治之，是以能長用伊尹，而身不失道，此其所以代夏王而受九有也。 解蔽
文王監於殷紂，故主其心而慎治之，是以能長用呂望，而身不失道，此其所以代殷王而受九牧也。 解蔽
遠方莫不致其珍；故目視備色，耳聽備聲，口食備味，形居備宮，名受備號，生則天下歌，死則四海哭。 解蔽
夫是之謂至盛。 解蔽
《詩》曰：鳳凰秋秋，其翼若干，其聲若簫。 解蔽
有鳳有凰，樂帝之心。 解蔽
此不蔽之福也。 解蔽
昔人臣之蔽者，唐鞅奚齊是也。 解蔽
唐鞅蔽於欲權而逐載子，奚齊蔽於欲國而罪申生；唐鞅戮於宋，奚齊戮於晉。 解蔽
逐賢相而罪孝兄，身為刑戮，然而不知，此蔽塞之禍也。 解蔽
故以貪鄙、背叛、爭權而不危辱滅亡者，自古及今，未嘗有之也。 解蔽
鮑叔、甯戚、隰朋仁知且不蔽，故能持管仲，而名利福祿與管仲齊。 解蔽
召公、呂望仁知且不蔽，故能持周公而名利福祿與周公齊。 解蔽
傳曰：知賢之為明，輔賢之謂能，勉之彊之，其福必長。 解蔽
此之謂也。 解蔽
此不蔽之福也。 解蔽
昔賓孟之蔽者，亂家是也。 解蔽
墨子蔽於用而不知文。 解蔽
宋子蔽於欲而不知得。 解蔽
慎子蔽於法而不知賢。 解蔽
申子蔽於埶而不知知。 解蔽
惠子蔽於辭而不知實。 解蔽
莊子蔽於天而不知人。 解蔽
故由用謂之道，盡利矣。 解蔽
由欲謂之道，盡嗛矣。 解蔽
由法謂之道，盡數矣。 解蔽
由埶謂之道，盡便矣。 解蔽
由辭謂之道，盡論矣。 解蔽
由天謂之道，盡因矣。 解蔽
此數具者，皆道之一隅也。 解蔽
夫道者體常而盡變，一隅不足以舉之。 解蔽
曲知之人，觀於道之一隅，而未之能識也。 解蔽
故以為足而飾之，內以自亂，外以惑人，上以蔽下，下以蔽上，此蔽塞之禍也。 解蔽
孔子仁知且不蔽，故學亂術足以為先王者也。 解蔽
一家得周道，舉而用之，不蔽於成積也。 解蔽
故德與周公齊，名與三王並，此不蔽之福也。 解蔽
聖人知心術之患，見蔽塞之禍，故無欲、無惡、無始、無終、無近、無遠、無博、無淺、無古、無今，兼陳萬物而中縣衡焉。 解蔽
是故眾異不得相蔽以亂其倫也。 解蔽
何謂衡？曰：道。 解蔽
故心不可以不知道；心不知道，則不可道，而可非道。 解蔽
人孰欲得恣，而守其所不可，以禁其所可？以其不可道之心取人，則必合於不道人，而不合於道人。 解蔽
以其不可道之心與不道人論道人，亂之本也。 解蔽
夫何以知？曰：心知道，然後可道；可道然後守道以禁非道。 解蔽
以其可道之心取人，則合於道人，而不合於不道之人矣。 解蔽
以其可道之心與道人論非道，治之要也。 解蔽
何患不知？故治之要在於知道。 解蔽
人何以知道？曰：心。 解蔽
心何以知？曰：虛壹而靜。 解蔽
心未嘗不臧也，然而有所謂虛；心未嘗不兩也，然而有所謂壹；心未嘗不動也，然而有所謂靜。 解蔽
人生而有知，知而有志；志也者，臧也；然而有所謂虛；不以所已臧害所將受謂之虛。 解蔽
心生而有知，知而有異；異也者，同時兼知之；同時兼知之，兩也；然而有所謂一；不以夫一害此一謂之壹。 解蔽
心臥則夢，偷則自行，使之則謀；故心未嘗不動也；然而有所謂靜；不以夢劇亂知謂之靜。 解蔽
未得道而求道者，謂之虛壹而靜。 解蔽
作之：則將須道者之虛則人，將事道者之壹則盡，盡將思道者靜則察。 解蔽
知道察，知道行，體道者也。 解蔽
虛壹而靜，謂之大清明。 解蔽
萬物莫形而不見，莫見而不論，莫論而失位。 解蔽
坐於室而見四海，處於今而論久遠。 解蔽
疏觀萬物而知其情，參稽治亂而通其度，經緯天地而材官萬物，制割大理而宇宙裡矣。 解蔽
恢恢廣廣，孰知其極？睪睪廣廣，孰知其德？涫涫紛紛，孰知其形？明參日月，大滿八極，夫是之謂大人。 解蔽
夫惡有蔽矣哉！ 解蔽
心者，形之君也，而神明之主也，出令而無所受令。 解蔽
自禁也，自使也，自奪也，自取也，自行也，自止也。 解蔽
故口可劫而使墨云，形可劫而使詘申，心不可劫而使易意，是之則受，非之則辭。 解蔽
故曰：心容，其擇也無禁，必自現，其物也雜博，其情之至也不貳。 解蔽
《詩》云：采采卷耳，不盈傾筐。 解蔽
嗟我懷人，寘彼周行。 解蔽
傾筐易滿也，卷耳易得也，然而不可以貳周行。 解蔽
故曰：心枝則無知，傾則不精，貳則疑惑。 解蔽
以贊稽之，萬物可兼知也。 解蔽
身盡其故則美。 解蔽
類不可兩也，故知者擇一而壹焉。 解蔽
後王之成名：刑名從商，爵名從周，文名從禮，散名之加於萬物者，則從諸夏之成俗曲期，遠方異俗之鄉，則因之而為通。 正名
散名之在人者：生之所以然者謂之性；性之和所生，精合感應，不事而自然謂之性。 正名
性之好、惡、喜、怒、哀、樂謂之情。 正名
情然而心為之擇謂之慮。 正名
心慮而能為之動謂之偽；慮積焉，能習焉，而後成謂之偽。 正名
正利而為謂之事。 正名
正義而為謂之行。 正名
所以知之在人者謂之知；知有所合謂之智。 正名
所以能之在人者謂之能；能有所合謂之能。 正名
性傷謂之病。 正名
節遇謂之命：是散名之在人者也，是後王之成名也。 正名
故王者之制名，名定而實辨，道行而志通，則慎率民而一焉。 正名
故析辭擅作名，以亂正名，使民疑惑，人多辨訟，則謂之大姦。 正名
其罪猶為符節度量之罪也。 正名
故其民莫敢託為奇辭以亂正名，故其民愨；愨則易使，易使則公。 正名
其民莫敢託為奇辭以亂正名，故壹於道法，而謹於循令矣。 正名
如是則其跡長矣。 正名
跡長功成，治之極也。 正名
是謹於守名約之功也。 正名
今聖王沒，名守慢，奇辭起，名實亂，是非之形不明，則雖守法之吏，誦數之儒，亦皆亂也。 正名
若有王者起，必將有循於舊名，有作於新名。 正名
然則所為有名，與所緣以同異，與制名之樞要，不可不察也。 正名
異形離心交喻，異物名實玄紐，貴賤不明，同異不別；如是，則志必有不喻之患，而事必有困廢之禍。 正名
故知者為之分別制名以指實，上以明貴賤，下以辨同異。 正名
貴賤明，同異別，如是則志無不喻之患，事無困廢之禍，此所為有名也。 正名
然則何緣而以同異？曰：緣天官。 正名
凡同類同情者，其天官之意物也同。 正名
故比方之疑似而通，是所以共其約名以相期也。 正名
形體、色理以目異；聲音清濁、調竽、奇聲以耳異；甘、苦、鹹、淡、辛、酸、奇味以口異；香、臭、芬、鬱、腥、臊、漏庮、奇臭以鼻異；疾、癢、凔、熱、滑、鈹、輕、重以形體異；說、故、喜、怒、哀、樂、愛、惡、欲以心異。 正名
心有徵知。 正名
徵知，則緣耳而知聲可也，緣目而知形可也。 正名
然而徵知必將待天官之當簿其類，然後可也。 正名
五官簿之而不知，心徵知而無說，則人莫不然謂之不知。 正名
此所緣而以同異也。 正名
然後隨而命之，同則同之，異則異之。 正名
單足以喻則單，單不足以喻則兼；單與兼無所相避則共；雖共不為害矣。 正名
知異實者之異名也，故使異實者莫不異名也，不可亂也，猶使同實者莫不同名也。 正名
故萬物雖眾，有時而欲無舉之，故謂之物；物也者，大共名也。 正名
推而共之，共則有共，至於無共然後止。 正名
有時而欲徧舉之，故謂之鳥獸。 正名
鳥獸也者，大別名也。 正名
推而別之，別則有別，至於無別然後止。 正名
名無固宜，約之以命，約定俗成謂之宜，異於約則謂之不宜。 正名
名無固實，約之以命實，約定俗成，謂之實名。 正名
名有固善，徑易而不拂，謂之善名。 正名
物有同狀而異所者，有異狀而同所者，可別也。 正名
狀同而為異所者，雖可合，謂之二實。 正名
狀變而實無別而為異者，謂之化。 正名
有化而無別，謂之一實。 正名
此事之所以稽實定數也。 正名
此制名之樞要也。 正名
後王之成名，不可不察也。 正名
見侮不辱，聖人不愛己，殺盜非殺人也，此惑於用名以亂名者也。 正名
驗之所為有名，而觀其孰行，則能禁之矣。 正名
山淵平，情欲寡，芻豢不加甘，大鐘不加樂，此惑於用實，以亂名者也。 正名
驗之所緣無1以同異，而觀其孰調，則能禁之矣。 正名
非而謁楹，有牛馬非馬也，此惑於用名以亂實者也。 正名
驗之名約，以其所受，悖其所辭，則能禁之矣。 正名
1. 無 : 刪除。 正名
 據《群書治要》本補，說見王念孫《讀書雜志》、王先謙《荀子集解》。 正名
凡邪說辟言之離正道而擅作者，無不類於三惑者矣。 正名
故明君知其分而不與辨也。 正名
夫民易一以道，而不可與共故。 正名
故明君臨之以勢，道之以道，申之以命，章之以論，禁之以刑。 正名
故其民之化道也如神，辨埶惡用矣哉！ 正名
今聖王沒，天下亂，姦言起，君子無埶以臨之，無刑以禁之，故辨說也。 正名
實不喻，然後命，命不喻，然後期，期不喻，然後說，說不喻，然後辨。 正名
故期命辨說也者，用之大文也，而王業之始也。 正名
名聞而實喻，名之用也。 正名
累而成文，名之麗也。 正名
用麗俱得，謂之知名。 正名
名也者，所以期累實也。 正名
辭也者，兼異實之名以論一意也。 正名
辨說也者，不異實名以喻動靜之道也。 正名
期命也者，辨說之用也。 正名
辨說也者，心之象道也。 正名
心也者，道之工宰也。 正名
道也者，治之經理也。 正名
心合於道，說合於心，辭合於說。 正名
正名而期，質請而喻，辨異而不過，推類而不悖。 正名
聽則合文，辨則盡故。 正名
以正道而辨姦，猶引繩以持曲直。 正名
是故邪說不能亂，百家無所竄。 正名
有兼聽之明，而無矜奮之容；有兼覆之厚，而無伐德之色。 正名
說行則天下正，說不行則白道而冥窮。 正名
是聖人之辨說也。 正名
《詩》曰：顒顒卬卬，如圭如璋，令聞令望，豈弟君子，四方為綱。 正名
此之謂也。 正名
人之性惡，其善者偽也。 性惡
今人之性，生而有好利焉，順是，故爭奪生而辭讓亡焉；生而有疾惡焉，順是，故殘賊生而忠信亡焉；生而有耳目之欲，有好聲色焉，順是，故淫亂生而禮義文理亡焉。 性惡
然則從人之性，順人之情，必出於爭奪，合於犯分亂理，而歸於暴。 性惡
故必將有師法之化，禮義之道，然後出於辭讓，合於文理，而歸於治。 性惡
用此觀之，人之性惡明矣，其善者偽也。 性惡
故枸木必將待檃栝、烝矯然後直；鈍金必將待礱厲然後利；今人之性惡，必將待師法然後正，得禮義然後治，今人無師法，則偏險而不正；無禮義，則悖亂而不治，古者聖王以人性惡，以為偏險而不正，悖亂而不治，是以為之起禮義，制法度，以矯飾人之情性而正之，以擾化人之情性而導之也，始皆出於治，合於道者也。 性惡
今人之化師法，積文學，道禮義者為君子；縱性情，安恣睢，而違禮義者為小人。 性惡
用此觀之，人之性惡明矣，其善者偽也。 性惡
孟子曰：人之學者，其性善。 性惡
曰：是不然。 性惡
是不及知人之性，而不察乎人之性偽之分者也。 性惡
凡性者，天之就也，不可學，不可事。 性惡
禮義者，聖人之所生也，人之所學而能，所事而成者也。 性惡
不可學，不可事，而在人者，謂之性；可學而能，可事而成之在人者，謂之偽。 性惡
是性偽之分也。 性惡
今人之性，目可以見，耳可以聽；夫可以見之明不離目，可以聽之聰不離耳，目明而耳聰，不可學明矣。 性惡
孟子曰：今人之性善，將皆失喪其性故也。 性惡
曰：若是則過矣。 性惡
今人之性，生而離其朴，離其資，必失而喪之。 性惡
用此觀之，然則人之性惡明矣。 性惡
所謂性善者，不離其朴而美之，不離其資而利之也。 性惡
使夫資朴之於美，心意之於善，若夫可以見之明不離目，可以聽之聰不離耳，故曰目明而耳聰也。 性惡
今人之性，飢而欲飽，寒而欲煖，勞而欲休，此人之情性也。 性惡
今人見長而不敢先食者，將有所讓也；勞而不敢求息者，將有所代也。 性惡
夫子之讓乎父，弟之讓乎兄，子之代乎父，弟之代乎兄，此二行者，皆反於性而悖於情也；然而孝子之道，禮義之文理也。 性惡
故順情性則不辭讓矣，辭讓則悖於情性矣。 性惡
用此觀之，人之性惡明矣，其善者偽也。 性惡
問者曰：人之性惡，則禮義惡生？ 性惡
應之曰：凡禮義者，是生於聖人之偽，非故生於人之性也。 性惡
故陶人埏埴而為器，然則器生於陶人之偽，非故生於人之性也。 性惡
故工人斲木而成器，然則器生於工人之偽，非故生於人之性也。 性惡
聖人積思慮，習偽故，以生禮義而起法度，然則禮義法度者，是生於聖人之偽，非故生於人之性也。 性惡
若夫目好色，耳好聽，口好味，心好利，骨體膚理好愉佚，是皆生於人之情性者也；感而自然，不待事而後生之者也。 性惡
夫感而不能然，必且待事而後然者，謂之生於偽。 性惡
是性偽之所生，其不同之徵也。 性惡
故聖人化性而起偽，偽起而生禮義，禮義生而制法度；然則禮義法度者，是聖人之所生也。 性惡
故聖人之所以同於眾，其不異於眾者，性也；所以異而過眾者，偽也。 性惡
夫好利而欲得者，此人之情性也。 性惡
假之有弟兄資財而分者，且順情性，好利而欲得，若是，則兄弟相拂奪矣；且化禮義之文理，若是，則讓乎國人矣。 性惡
故順情性則弟兄爭矣，化禮義則讓乎國人矣。 性惡
凡人之欲為善者，為性惡也。 性惡
夫薄願厚，惡願美，狹願廣，貧願富，賤願貴，苟無之中者，必求於外。 性惡
故富而不願財，貴而不願埶，苟有之中者，必不及於外。 性惡
用此觀之，人之欲為善者，為性惡也。 性惡
今人之性，固無禮義，故彊學而求有之也；性不知禮義，故思慮而求知之也。 性惡
然則性而已，則人無禮義，不知禮義。 性惡
人無禮義則亂，不知禮義則悖。 性惡
然則性而已，則悖亂在己。 性惡
用此觀之，人之性惡明矣，其善者偽也。 性惡
孟子曰：人之性善。 性惡
曰：是不然。 性惡
凡古今天下之所謂善者，正理平治也；所謂惡者，偏險悖亂也：是善惡之分也矣。 性惡
今誠以人之性固正理平治邪，則有惡用聖王，惡用禮義哉？雖有聖王禮義，將曷加於正理平治也哉？今不然，人之性惡。 性惡
故古者聖人以人之性惡，以為偏險而不正，悖亂而不治，故為之立君上之埶以臨之，明禮義以化之，起法正以治之，重刑罰以禁之，使天下皆出於治，合於善也。 性惡
是聖王之治而禮義之化也。 性惡
今當試去君上之埶，無禮義之化，去法正之治，無刑罰之禁，倚而觀天下民人之相與也。 性惡
若是，則夫彊者害弱而奪之，眾者暴寡而譁之，天下悖亂而相亡，不待頃矣。 性惡
用此觀之，然則人之性惡明矣，其善者偽也。 性惡
天子無妻，告人無匹也。 君子
四海之內無客禮，告無適也。 君子
足能行，待相者然後進；口能言，待官人然後詔。 君子
不視而見，不聽而聰，不言而信，不慮而知，不動而功，告至備也。 君子
天子也者，埶至重，形至佚，心至愈，志無所詘，形無所勞，尊無上矣。 君子
《詩》曰：普天之下，莫非王土；率土之濱，莫非王臣。 君子
此之謂也。 君子
聖王在上，分義行乎下，則士大夫無流淫之行，百吏官人無怠慢之事，眾庶百姓無姦怪之俗，無盜賊之罪，莫敢犯上之大禁，天下曉然皆知夫盜竊之不可以為富也，皆知夫賊害之不可以為壽也，皆知夫犯上之禁不可以為安也。 君子
由其道則人得其所好焉，不由其道則必遇其所惡焉。 君子
是故刑罰綦省而威行如流，世曉然皆知夫為姦則雖隱竄逃亡之由不足以免也，故莫不服罪而請。 君子
《書》云：凡人自得罪。 君子
此之謂也。 君子
故刑當罪則威，不當罪則侮；爵當賢則貴，不當賢則賤。 君子
古者刑不過罪，爵不踰德。 君子
故殺其父而臣其子，殺其兄而臣其弟。 君子
刑罰不怒罪，爵賞不踰德，分然各以其誠通。 君子
是以為善者勸，為不善者沮；刑罰綦省，而威行如流，政令致明，而化易如神。 君子
傳曰：一人有慶，兆民賴之。 君子
此之謂也。 君子
請成相：世之殃，愚闇愚闇墮賢良！ 成相
人主無賢，如瞽無相，何倀倀！ 成相
請布基，慎聖人，愚而自專事不治。 成相
主忌苟勝，群臣莫諫，必逢災。 成相
論臣過，反其施，尊主安國尚賢義。 成相
拒諫飾非，愚而上同，國必禍。 成相
曷謂罷？國多私，比周還主黨與施。 成相
遠賢近讒，忠臣蔽塞主埶移。 成相
曷謂賢？明君臣，上能尊主下愛民。 成相
主誠聽之，天下為一海內賓。 成相
主之孽，讒人達，賢能遁逃國乃蹙。 成相
愚以重愚，闇以重闇，成為桀。 成相
世之災，妒賢能，飛廉知政任惡來。 成相
卑其志意，大其園圃高其臺。 成相
武王怒，師牧野，紂卒易鄉啟乃下。 成相
武王善之，封之於宋立其祖。 成相
世之衰，讒人歸，比干見刳箕子累。 成相
武王誅之，呂尚招麾殷民懷。 成相
世之禍，惡賢士，子胥見殺百里徙。 成相
穆公任之，強配五伯六卿施。 成相
世之愚，惡大儒，逆斥不通孔子拘。 成相
展禽三絀，春申道綴，基畢輸。 成相
請牧基，賢者思，堯在萬世如見之。 成相
讒人罔極，險陂傾側此之疑。 成相
基必施，辨賢罷，文武之道同伏戲，由之者治，不由者亂，何疑為？凡成相，辨法方，至治之極復後王。 成相
慎墨季惠，百家之說欺不詳。 成相
治復一，脩之吉，君子執之心如結，眾人貳之，讒夫棄之，形是詰。 成相
水至平，端不傾，心術如此象聖人。 成相
人而有埶，直而用抴必參天。 成相
世無王，窮賢良，暴人芻豢，仁人糟糠；禮樂息滅，聖人隱伏，墨術行。 成相
治之經，禮與刑，君子以脩百姓寧。 成相
明德慎罰，國家既治四海平。 成相
治之志，後埶富，君子誠之好以待。 成相
處之敦固，有深藏之，能遠思。 成相
思乃精，志之榮，好而壹之神以成。 成相
精神相反，一而不貳、為聖人。 成相
治之道，美不老，君子由之佼以好。 成相
下以教誨子弟，上以事祖考。 成相
成相竭，辭不蹙，君子道之順以達。 成相
宗其賢良，辨其殃孽。 成相
請成相，道聖王，堯舜尚賢身辭讓，許由善卷，重義輕利行顯明。 成相
堯讓賢，以為民，氾利兼愛德施均。 成相
辨治上下，貴賤有等明君臣。 成相
堯授能，舜遇時，尚賢推德天下治。 成相
雖有聖賢，適不遇世，孰知之？堯不德，舜不辭，妻以二女任以事。 成相
大人哉舜，南面而立萬物備。 成相
舜授禹，以天下，尚得推賢不失序。 成相
外不避仇，內不阿親，賢者予。 成相
禹勞心力，堯有德，干戈不用三苗服。 成相
舉舜甽畝，任之天下，身休息。 成相
得后稷，五穀殖；夔為樂正鳥獸服；契為司徒，民知孝弟尊有德。 成相
禹有功，抑下鴻，辟除民害逐共工。 成相
北決九河，通十二渚，疏三江。 成相
禹傅土，平天下，躬親為民行勞苦。 成相
得益、皋陶、橫革、直成、為輔。 成相
契玄王，生昭明，居於砥石遷於商，十有四世，乃有天乙是成湯。 成相
天乙湯，論舉當，身讓卞隨舉牟光。 成相
道古賢聖基必張。 成相
爰有大物，非絲非帛，文理成章；非日非月，為天下明。 賦
生者以壽，死者以葬。 賦
城郭以固，三軍以強。 賦
粹而王，駁而伯，無一焉而亡。 賦
臣愚不識，敢請之王？ 賦
王曰：此夫文而不采者歟？簡然易知，而致有理者歟？君子所敬，而小人所不者歟？性不得則若禽獸，性得之則甚雅似者歟？匹夫隆之則為聖人，諸侯隆之則一四海者歟？致明而約，甚順而體，請歸之禮。 賦
禮。 賦
皇天隆物，以示施下民，或厚或薄，常不齊均。 賦
桀紂以亂，湯武以賢。 賦
涽涽淑淑，皇皇穆穆。 賦
周流四海，曾不崇日。 賦
君子以脩，跖以穿室。 賦
大參乎天，精微而無形，行義以正，事業以成。 賦
可以禁暴足窮，百姓待之而後泰寧。 賦
臣愚不識，願問其名。 賦
曰：此夫安寬平而危險隘者邪？脩潔之為親，而雜汙之為狄者邪？甚深藏而外勝敵者邪？法禹舜而能弇跡者邪？行為動靜待之而後適者邪？血氣之精也，志意之榮也，百姓待之而後寧也，天下待之而後平也，明達純粹而無疵也，夫是之謂君子之知。 賦
知。 賦
有物於此，居則周靜致下，動則綦高以鉅，圓者中規，方者中矩，大參天地，德厚堯禹，精微乎毫毛，而盈大乎寓宙。 賦
忽兮其極之遠也，攭兮其相逐而反也，卬卬兮天下之咸蹇也。 賦
德厚而不捐，五采備而成文，往來惛憊，通于大神，出入甚極，莫知其門。 賦
天下失之則滅，得之則存。 賦
弟子不敏，此之願陳，君子設辭，請測意之。 賦
曰：此夫大而不塞者與？充盈大宇而不窕，入卻穴而不偪者與？行遠疾速，而不可託訊者與？往來惛憊，而不可為固塞者與？暴至殺傷，而不億忌者與？功被天下，而不私置者與？託地而游宇，友風而子雨，冬日作寒，夏日作暑，廣大精神，請歸之雲。 賦
雲。 賦
有物於此，㒩㒩兮其狀，屢化如神，功被天下，為萬世文。 賦
禮樂以成，貴賤以分，養老長幼，待之而後存。 賦
名號不美，與暴為鄰。 賦
功立而身廢，事成而家敗。 賦
棄其耆老，收其後世。 賦
人屬所利，飛鳥所害。 賦
臣愚不識，請占之五泰。 賦
大略： 大略
君人者，隆禮尊賢而王，重法愛民而霸，好利多詐而危。 大略
欲近四旁，莫如中央，故王者必居天下之中，禮也。 大略
天子外屏，諸侯內屏，禮也。 大略
外屏、不欲見外也；內屏、不欲見內也。 大略
諸侯召其臣，臣不俟駕，顛倒衣裳而走，禮也。 大略
《詩》曰：顛之倒之，自公召之。 大略
天子召諸侯，諸侯輦輿就馬，禮也。 大略
《詩》曰：我出我輿，于彼牧矣。 大略
自天子所，謂我來矣。 大略
天子山冕，諸侯玄冠，大夫裨冕，士韋弁，禮也。 大略
天子御珽，諸侯御荼，大夫服笏，禮也。 大略
天子彫弓，諸侯彤弓，大夫黑弓，禮也。 大略
諸侯相見，卿為介，以其教士畢行，使仁居守。 大略
聘人以珪，問士以璧，召人以瑗，絕人以玦，反絕以環。 大略
人主仁心設焉，知其役也，禮其盡也，故王者先仁而後禮，天施然也。 大略
聘禮志曰：幣厚則傷德，財侈則殄禮。 大略
禮云禮云，玉帛云乎哉！ 大略
《詩》曰：物其指矣，唯其偕矣。 大略
不時宜，不敬文，不驩欣，雖指非禮也。 大略
水行者表深，使人無陷；治民者表亂，使人無失，禮者，其表也。 大略
先王以禮義表天下之亂；今廢禮者，是棄表也，故民迷惑而陷禍患，此刑罰之所以繁也。 大略
舜曰：維予從欲而治。 大略
故禮之生，為賢人以下至庶民也，非為成聖也；然而亦所以成聖也，不學不成；堯學於君疇，舜學於務成昭，禹學於西王國。 大略
五十不成喪，七十唯衰存。 大略
親迎之禮，父南向而立，子北面而跪，醮而命之：往迎爾相，成我宗事，隆率以敬先妣之嗣，若則有常。 大略
子曰：諾！ 大略
唯恐不能，敢忘命矣！ 大略
夫行也者，行禮之謂也。 大略
禮也者，貴者敬焉，老者孝焉，長者弟焉，幼者慈焉，賤者惠焉。 大略
賜予其宮室，猶用慶賞於國家也；忿怒其臣妾，猶用刑罰於萬民也。 大略
君子之於子，愛之而勿面，使之而勿視，導之以道而勿彊。 大略
禮以順人心為本，故亡於禮經而順於人心者，皆禮也。 大略
禮之大凡：事生、飾驩也，送死、飾哀也，軍旅、施威也。 大略
親親、故故、庸庸、勞勞，仁之殺也；貴貴、尊尊、賢賢、老老、長長、義之倫也。 大略
行之得其節，禮之序也。 大略
仁、愛也，故親；義、理也，故行；禮、節也，故成。 大略
仁有里，義有門；仁、非其里而處之，非仁也；義，非其門而由之，非義也。 大略
推恩而不理，不成仁；遂理而不敢，不成義；審節而不和，不成禮；和而不發，不成樂。 大略
故曰：仁義禮樂，其致一也。 大略
君子處仁以義，然後仁也；行義以禮，然後義也；制禮反本成末，然後禮也。 大略
三者皆通，然後道也。 大略
貨財曰賻，輿馬曰賵，衣服曰襚，玩好曰贈，玉貝曰唅。 大略
賻賵、所以佐生也，贈襚、所以送死也。 大略
送死不及柩尸，弔生不及悲哀，非禮也。 大略
故吉行五十，奔喪百里，賵贈及事，禮之大也。 大略
禮者、政之輓也；為政不以禮，政不行矣。 大略
天子即位，上卿進曰：如之何憂之長也？能除患則為福，不能除患則為賊。 大略
授天子一策。 大略
中卿進曰：配天而有下土者，先事慮事，先患慮患。 大略
先事慮事謂之接，接則事優成。 大略
先患慮患謂之豫，豫則禍不生。 大略
事至而後慮者謂之後，後則事不舉。 大略
患至而後慮者謂之困，困則禍不可禦。 大略
授天子二策。 大略
下卿進曰：敬戒無怠，慶者在堂，弔者在閭。 大略
禍與福鄰，莫知其門。 大略
豫哉！ 大略
豫哉！ 大略
萬民望之。 大略
授天子三策。 大略
禹見耕者耦、立而式，過十室之邑、必下。 大略
殺大蚤，朝大晚，非禮也。 大略
治民不以禮，動斯陷矣。 大略
平衡曰拜，下衡曰稽首，至地曰稽顙。 大略
大夫之臣，拜不稽首，非尊家臣也，所以辟君也。 大略
一命齒於鄉，再命齒於族，三命，族人雖七十不敢先。 大略
上大夫，中大夫，下大夫。 大略
吉事尚尊，喪事尚親。 大略
君臣不得不尊，父子不得不親，兄弟不得不順，夫婦不得不驩，少者以長，老者以養。 大略
故天地生之，聖人成之。 大略
聘、問也。 大略
享、獻也。 大略
私覿、私見也。 大略
言語之美，穆穆皇皇。 大略
朝廷之美，濟濟鎗鎗。 大略
為人臣下者，有諫而無訕，有亡而無疾，有怨而無怒。 大略
君於大夫，三問其疾，三臨其喪；於士，一問，一臨。 大略
諸侯非問疾弔喪不之臣之家。 大略
既葬，君若父之友食之則食矣，不辟梁肉，有酒醴則辭。 大略
寢不踰廟，讌衣不踰祭服，禮也。 大略
易之咸，見夫婦。 大略
夫婦之道，不可不正也，君臣父子之本也。 大略
咸、感也，以高下下，以男下女，柔上而剛下。 大略
聘士之義，親迎之道，重始也。 大略
禮者，人之所履也，失所履，必顛蹶陷溺。 大略
所失微而其為亂大者，禮也。 大略
禮之於正國家也，如權衡之於輕重也，如繩墨之於曲直也。 大略
故人無禮不生，事無禮不成，國家無禮不寧。 大略
和鸞之聲，步中武象，趨中韶護。 大略
君子聽律習容而後出。 大略
霜降逆女，冰泮殺止，十日一御。 大略
坐視膝，立視足，應對言語視面。 大略
立視前六尺而大之，六六三十六，三丈六尺。 大略
文貌情用，相為內外表裡。 大略
禮之中焉，能思索謂之能慮。 大略
禮者，本末相順，終始相應。 大略
禮者，以財物為用，以貴賤為文，以多少為異。 大略
下臣事君以貨，中臣事君以身，上臣事君以人。 大略
《易》曰：復自道，何其咎？春秋賢穆公，以為能變也。 大略
士有妒友，則賢交不親；君有妒臣，則賢人不至。 大略
蔽公者謂之昧，隱賢者謂之妒，奉妒昧者謂之交譎。 大略
交譎之人，妒昧之臣，國之薉孽也。 大略
口能言之，身能行之，國寶也。 大略
口不能言，身能行之，國器也。 大略
口能言之，身不能行，國用也。 大略
口言善，身行惡，國妖也。 大略
治國者敬其寶，愛其器，任其用，除其妖。 大略
不富無以養民情，不教無以理民性。 大略
故家五畝宅，百畝田，務其業，而勿奪其時，所以富之也。 大略
立大學，設庠序，修六禮，明七教，所以道之也。 大略
《詩》曰：飲之食之，教之誨之。 大略
王事具矣。 大略
武王始入殷，表商容之閭，釋箕子之囚，哭比干之墓，天下鄉善矣。 大略
天下國有俊士，世有賢人。 大略
迷者不問路，溺者不問遂，亡人好獨。 大略
《詩》曰：我言維服，勿用為笑。 大略
先民有言，詢於芻蕘。 大略
言博問也。 大略
有法者以法行，無法者以類舉。 大略
以其本知其末，以其左知其右，凡百事異理而相守也。 大略
慶賞刑罰，通類而後應；政教習俗，相順而後行。 大略
八十者一子不事，九十者舉家不事，廢疾非人不養者，一人不事，父母之喪，三年不事，齊衰大功，三月不事，從諸侯來，與新有昏，期不事。 大略
孔子觀於魯桓公之廟，有欹器焉，孔子問於守廟者曰：此為何器？守廟者曰：此蓋為宥坐之器，孔子曰：吾聞宥坐之器者，虛則欹，中則正，滿則覆。 宥坐
孔子顧謂弟子曰：注水焉。 宥坐
弟子挹水而注之。 宥坐
中而正，滿而覆，虛而欹，孔子喟然而歎曰：吁！ 宥坐
惡有滿而不覆者哉！ 宥坐
子路曰：敢問持滿有道乎？孔子曰：聰明聖知，守之以愚；功被天下，守之以讓；勇力撫世，守之以怯，富有四海，守之以謙：此所謂挹而損之之道也。 宥坐
孔子為魯攝相，朝七日而誅少正卯。 宥坐
門人進問曰：夫少正卯魯之聞人也，夫子為政而始誅之，得無失乎，孔子曰：居，吾語女其故。 宥坐
人有惡者五，而盜竊不與焉：一曰：心達而險；二曰：行辟而堅；三曰：言偽而辯；四曰：記醜而博；五曰：順非而澤－－此五者有一於人，則不得免於君子之誅，而少正卯兼有之。 宥坐
故居處足以聚徒成群，言談足飾邪營眾，強足以反是獨立，此小人之桀雄也，不可不誅也。 宥坐
是以湯誅尹諧，文王誅潘止，周公誅管叔，太公誅華仕，管仲誅付里乙，子產誅鄧析史付，此七子者，皆異世同心，不可不誅也。 宥坐
《詩》曰：『憂心悄悄，慍於群小。 宥坐
』小人成群，斯足憂也。 宥坐
孔子為魯司寇，有父子訟者，孔子拘之，三月不別。 宥坐
其父請止，孔子舍之。 宥坐
季孫聞之，不說，曰：是老也欺予。 宥坐
語予曰：為國家必以孝。 宥坐
今殺一人以戮不孝！ 宥坐
又舍之。 宥坐
冉子以告。 宥坐
孔子慨然歎曰：嗚呼！ 宥坐
上失之，下殺之，其可乎？不教其民，而聽其獄，殺不辜也。 宥坐
三軍大敗，不可斬也；獄犴不治，不可刑也，罪不在民故也。 宥坐
嫚令謹誅，賊也。 宥坐
今生也有時，歛也無時，暴也；不教而責成功，虐也。 宥坐
已此三者，然後刑可即也。 宥坐
《書》曰：『義刑義殺，勿庸以即，予維曰未有順事。 宥坐
』言先教也。 宥坐
故先王既陳之以道，上先服之；若不可，尚賢以綦之；若不可，廢不能以單之；綦三年而百姓從風1矣。 宥坐
邪民不從，然後俟之以刑，則民知罪矣。 宥坐
《詩》曰：『尹氏大師，維周之氐；秉國之均，四方是維；天子是庳，卑民不迷。 宥坐
』是以威厲而不試，刑錯而不用，此之謂也。 宥坐
今之世則不然：亂其教，繁其刑，其民迷惑而墮焉，則從而制之，是以刑彌繁，而邪不勝。 宥坐
三尺之岸而虛車不能登也，百仞之山任負車登焉，何則？陵遲故也。 宥坐
數仞之牆而民不踰也，百仞之山而豎子馮而游焉，陵遲故也。 宥坐
今之世陵遲已久矣，而能使民勿踰乎，《詩》曰：『周道如砥，其直如矢。 宥坐
君子所履，小人所視。 宥坐
眷焉顧之，潸焉出涕。 宥坐
』豈不哀哉！ 宥坐
1. 從風 : 原作往。 宥坐
據《群書治要》本補，說見王念孫《讀書雜志》、王先謙《荀子集解》。 宥坐
《詩》曰：瞻彼日月，悠悠我思。 宥坐
道之云遠，曷云能來。 宥坐
子曰：伊稽首不其有來乎？ 宥坐
孔子觀於東流之水。 宥坐
子貢問於孔子曰：君子之所以見大水必觀焉者，是何？孔子曰：夫水遍與諸生而無為也，似德。 宥坐
其流也埤下，裾拘必循其理，似義，其洸洸乎不淈盡，似道。 宥坐
若有決行之，其應佚若聲響，其赴百仞之谷不懼，似勇。 宥坐
主量必平，似法。 宥坐
盈不求概，似正。 宥坐
淖約微達，似察。 宥坐
以出以入以就鮮絜，似善化。 宥坐
其萬折也必東，似志。 宥坐
是故見大水必觀焉。 宥坐
入孝出弟，人之小行也。 子道
上順下篤，人之中行也；從道不從君，從義不從父，人之大行也。 子道
若夫志以禮安，言以類使，則儒道畢矣。 子道
雖堯舜不能加毫末於是矣。 子道
孝子所不從命有三：從命則親危，不從命則親安，孝子不從命乃衷；從命則親辱，不從命則親榮，孝子不從命乃義；從命則禽獸，不從命則脩飾，孝子不從命乃敬。 子道
故可以從而不從，是不子也；未可以從而從，是不衷也；明於從不從之義，而能致恭敬，忠信、端愨、以慎行之，則可謂大孝矣。 子道
傳曰：從道不從君，從義不從父。 子道
此之謂也。 子道
故勞苦、彫萃而能無失其敬，災禍、患難而能無失其義，則不幸不順見惡而能無失其愛，非仁人莫能行。 子道
《詩》曰：孝子不匱。 子道
此之謂也。 子道
魯哀公問於孔子曰：子從父命，孝乎？臣從君命，貞乎？三問，孔子不對。 子道
孔子趨出以語子貢曰：鄉者，君問丘也，曰：『子從父命，孝乎？臣從君命，貞乎？』三問而丘不對，賜以為何如？子貢曰：子從父命，孝矣。 子道
臣從君命，貞矣，夫子有奚對焉？孔子曰：小人哉！ 子道
賜不識也！ 子道
昔萬乘之國，有爭臣四人，則封疆不削；千乘之國，有爭臣三人，則社稷不危；百乘之家，有爭臣二人，則宗廟不毀。 子道
父有爭子，不行無禮；士有爭友，不為不義。 子道
故子從父，奚子孝？臣從君，奚臣貞？審其所以從之之謂孝、之謂貞也。 子道
子路問於孔子曰：有人於此，夙興夜寐，耕耘樹藝，手足胼胝，以養其親，然而無孝之名，何也？孔子曰：意者身不敬與？辭不遜與？色不順與？古之人有言曰：『衣與！ 子道
繆與！ 子道
不女聊。 子道
』今夙興夜寐，耕耘樹藝，手足胼胝，以養其親，無此三者，則何以為而無孝之名也？意者所友非仁人邪？1孔子曰：由志之，吾語汝。 子道
雖有國士之力，不能自舉其身。 子道
非無力也，勢不可也。 子道
故入而行不脩，身之罪也；出而名不章，友之過也。 子道
故君子入則篤行，出則友賢，何為而無孝之名也！ 子道
1. 意者所友非仁人邪？ : 舊脫。 子道
 據《群書治要》本補，說見王念孫《讀書雜志》、王先謙《荀子集解》。 子道
子路問於孔子曰：魯大夫練而床，禮邪？孔子曰：吾不知也。 子道
子路出，謂子貢曰：吾以為夫子無所不知，夫子徒有所不知。 子道
子貢曰：汝何問哉？子路曰：由問：『魯大夫練而床，禮邪？』夫子曰：『吾不知也。 子道
』子貢曰：吾將為女問之。 子道
子貢問曰：練而床，禮邪？孔子曰：非禮也。 子道
子貢出，謂子路曰：女謂夫子為有所不知乎！ 子道
夫子徒無所不知。 子道
女問非也。 子道
禮：居是邑不非其大夫。 子道
公輸不能加於繩墨，聖人不能加於禮。 法行
禮者，眾人法而不知，聖人法而知之。 法行
曾子曰：無內人之疏而外人之親，無身不善而怨人，無刑己至而呼天。 法行
內人之疏而外人之親，不亦反乎！ 法行
身不善而怨人，不亦遠乎！ 法行
刑己至而呼天，不亦晚乎！ 法行
《詩》曰：『涓涓源水，不雝不塞。 法行
轂已破碎，乃大其輻。 法行
事已敗矣，乃重太息。 法行
』其云益乎！ 法行
曾子病，曾元持足，曾子曰：元！ 法行
志之！ 法行
吾語汝。 法行
夫魚鱉黿鼉猶以淵為淺而堀其中，鷹鳶猶以山為卑而增巢其上，及其得也必以餌。 法行
故君子能無以利害義，則恥辱亦無由至矣。 法行
子貢問於孔子曰：君子之所以貴玉而賤珉者，何也？為夫玉之少而珉之多邪？孔子曰：惡！ 法行
賜！ 法行
是何言也！ 法行
夫君子豈多而賤之，少而貴之哉！ 法行
夫玉者，君子比德焉。 法行
溫潤而澤，仁也；栗而理，知也；堅剛而不屈，義也；廉而不劌，行也；折而不撓，勇也；瑕適並見，情也；扣之，其聲清揚而遠聞，其止輟然，辭也。 法行
故雖有珉之雕雕，不若玉之章章。 法行
《詩》曰：『言念君子，溫其如玉。 法行
』此之謂也。 法行
魯哀公問於孔子曰：吾欲論吾國之士，與之治國，敢問如何取之邪？孔子對曰：生今之世，志古之道：居今之俗，服古之服；舍此而為非者，不亦鮮乎！ 哀公
哀公曰：然則夫章甫絇屨，紳帶而搢笏者，此賢乎？孔子對曰：不必然，夫端衣玄裳，絻而乘路者，志不在於食葷；斬衰菅屨，杖而啜粥者，志不在於酒肉。 哀公
生今之世，志古之道；居今之俗，服古之服；舍此而為非者，雖有，不亦鮮乎！ 哀公
哀公曰：善！ 哀公
孔子曰：人有五儀：有庸人，有士，有君子，有賢人，有大聖。 哀公
哀公曰：敢問何如斯可謂庸人矣？孔子對曰：所謂庸人者，口不道善言，心不知邑邑；不知選賢人善士託其身焉以為己憂；動行不知所務，止立不知所定；日選擇於物，不知所貴；從物如流，不知所歸；五鑿為正，心從而壞：如此則可謂庸人矣。 哀公
哀公曰：善！ 哀公
敢問何如斯可謂士矣？孔子對曰：所謂士者，雖不能盡道術，必有率也；雖不能遍美善，必有處也。 哀公
是故知不務多，務審其所知；言不務多，務審其所謂；行不務多，務審其所由。 哀公
故知既已知之矣，言既已謂之矣，行既已由之矣，則若性命肌膚之不可易也。 哀公
故富貴不足以益也，卑賤不足以損也：如此則可謂士矣。 哀公
哀公曰：善！ 哀公
敢問何如斯可謂之君子矣？孔子對曰：所謂君子者，言忠信而心不德，仁義在身而色不伐，思慮明通而辭不爭，故猶然如將可及者，君子也。 哀公
哀公曰：善！ 哀公
敢問何如斯可謂賢人矣？孔子對曰：所謂賢人者，行中規繩而不傷於本，言足法於天下而不傷於身，富有天下而無怨財，布施天下而不病貧：如此則可謂賢人矣。 哀公
堯問於舜曰：我欲致天下，為之奈何？對曰：執一無失，行微無怠，忠信無倦，而天下自來。 堯問
執一如天地，行微如日月，忠誠盛於內，賁於外，形於四海，天下其在一隅邪！ 堯問
夫有何足致也！ 堯問
魏武侯謀事而當，群臣莫能逮，退朝而有喜色。 堯問
吳起進曰：亦嘗有以楚莊王之語，聞於左右者乎？武侯曰：楚莊王之語何如？吳起對曰：楚莊王謀事而當，群臣莫逮，退朝而有憂色。 堯問
申公巫臣進問曰：『王朝而有憂色，何也？』莊王曰：『不穀謀事而當，群臣莫能逮，是以憂也。 堯問
其在中蘬之言也，曰：諸侯自為得師者王，得友者霸，得疑者存，自為謀而莫己若者亡。 堯問
今以不穀之不肖，而群臣莫能逮，吾國幾於亡乎！ 堯問
是以憂也。 堯問
』楚莊王以憂，而君以喜。 堯問
武侯逡巡再拜曰：天使夫子振寡人之過也。 堯問
伯禽將歸於魯，周公謂伯禽之傅曰：汝將行，盍志而子美德乎？對曰：其為人寬，好自用以慎。 堯問
此三者，其美德已。 堯問
周公曰：嗚呼！ 堯問
以人惡為美德乎？君子好以道德，故其民歸道。 堯問
彼其寬也，出無辨矣，女又美之！ 堯問
彼其好自用也，是所以窶小也。 堯問
君子力如牛，不與牛爭力；走如馬，不與馬爭走；知如士，不與士爭知。 堯問
彼爭者均者之氣也，女又美之！ 堯問
彼其慎也，是其所以淺也。 堯問
聞之曰：『無越踰不見士。 堯問
』見士問曰：『無乃不察乎？』不聞即物少至，少至則淺。 堯問
彼淺者，賤人之道也，女又美之！ 堯問
吾語女：我、文王之為子，武王之為弟，成王之為叔父，吾於天下不賤矣；然而吾所執贄而見者十人，還贄而相見者三十人，貌執之士者百有餘人，欲言而請畢事者千有餘人，於是吾僅得三士焉，以正吾身，以定天下。 堯問
吾所以得三士者，亡於十人與三十人中，乃在百人與千人之中。 堯問
故上士吾薄為之貌，下士吾厚為之貌，人人皆以我為越踰好士，然故士至；士至而後見物，見物然後知其是非之所在。 堯問
戒之哉！ 堯問
女以魯國驕人，幾矣！ 堯問
夫仰祿之士猶可驕也，正身之士不可驕也。 堯問
彼正身之士，舍貴而為賤，舍富而為貧，舍佚而為勞，顏色黎黑而不失其所，是以天下之紀不息，文章不廢也。 堯問
語曰：繒丘之封人，見楚相孫叔敖曰：吾聞之也：處官久者士妒之，祿厚者民怨之，位尊者君恨之。 堯問
為相國有此三者，而不得罪於楚之士民何也？孫叔敖曰：吾三相楚而心瘉卑，每益祿而施瘉博，位滋尊而禮瘉恭，是以不得罪於楚之士民也。 堯問
仲尼居，曾子侍。 開宗明義
子曰：先王有至德要道，以順天下，民用和睦，上下無怨。 開宗明義
汝知之乎？曾子避席曰：參不敏，何足以知之？子曰：夫孝，德之本也，教之所由生也。 開宗明義
復坐，吾語汝。 開宗明義
身體髮膚，受之父母，不敢毀傷，孝之始也。 開宗明義
立身行道，揚名於後世，以顯父母，孝之終也。 開宗明義
夫孝，始於事親，中於事君，終於立身。 開宗明義
《大雅》云：『無念爾祖，聿脩厥德。 開宗明義
』 開宗明義
子曰：愛親者，不敢惡於人；敬親者，不敢慢於人。 諸侯
愛敬盡於事親，而德教加於百姓，刑於四海。 諸侯
蓋天子之孝也。 諸侯
《甫刑》云：『一人有慶，兆民賴之。 諸侯
』 諸侯
在上不驕，高而不危；制節謹度，滿而不溢。 士
高而不危，所以長守貴也。 士
滿而不溢，所以長守富也。 士
富貴不離其身，然後能保其社稷，而和其民人。 士
蓋諸侯之孝也。 士
《詩》云：戰戰兢兢，如臨深淵，如履薄冰。 士
非先王之法服不敢服，非先王之法言不敢道，非先王之德行不敢行。 三才
是故非法不言，非道不行；口無擇言，身無擇行。 三才
言滿天下無口過，行滿天下無怨惡。 三才
三者備矣，然後能守其宗廟。 三才
蓋卿、大夫之孝也。 三才
《詩》云：夙夜匪懈，以事一人。 三才
資於事父以事母，而愛同；資於事父以事君，而敬同。 聖治
故母取其愛，而君取其敬，兼之者父也。 聖治
故以孝事君則忠，以敬事長則順。 聖治
忠順不失，以事其上，然後能保其祿位，而守其祭祀。 聖治
蓋士之孝也。 聖治
《詩》云：夙興夜寐，無忝爾所生。 聖治
用天之道，分地之利，謹身節用，以養父母，此庶人之孝也。 五刑
故自天子至於庶人，孝無終始，而患不及者，未之有也。 五刑
曾子曰：甚哉，孝之大也！ 廣至德
子曰：夫孝，天之經也，地之義也，民之行也。 廣至德
天地之經，而民是則之。 廣至德
則天之明，因地之利，以順天下。 廣至德
是以其教不肅而成，其政不嚴而治。 廣至德
先王見教之可以化民也，是故先之以博愛，而民莫遺其親，陳之德義，而民興行。 廣至德
先之以敬讓，而民不爭；導之以禮樂，而民和睦；示之以好惡，而民知禁。 廣至德
《詩》云：『赫赫師尹，民具爾瞻。 廣至德
』 廣至德
子曰：昔者明王之以孝治天下也，不敢遺小國之臣，而況於公、侯、伯、子、男乎？故得萬國之歡心，以事其先王。 諫諍
治國者，不敢侮於鰥寡，而況於士民乎？故得百姓之歡心，以事其先君。 諫諍
治家者，不敢失於臣妾，而況於妻子乎？故得人之歡心，以事其親。 諫諍
夫然，故生則親安之，祭則鬼享之。 諫諍
是以天下和平，災害不生，禍亂不作。 諫諍
故明王之以孝治天下也如此。 諫諍
《詩》云：『有覺德行，四國順之。 諫諍
』 諫諍
曾子曰：敢問聖人之德，無以加於孝乎？子曰：天地之性，人為貴。 事君
人之行，莫大於孝。 事君
孝莫大於嚴父。 事君
嚴父莫大於配天，則周公其人也。 事君
昔者，周公郊祀後稷以配天，宗祀文王於明堂，以配上帝。 事君
是以四海之內，各以其職來祭。 事君
夫聖人之德，又何以加於孝乎？故親生之膝下，以養父母日嚴。 事君
聖人因嚴以教敬，因親以教愛。 事君
聖人之教，不肅而成，其政不嚴而治，其所因者本也。 事君
父子之道，天性也，君臣之義也。 事君
父母生之，續莫大焉。 事君
君親臨之，厚莫重焉。 事君
故不愛其親而愛他人者，謂之悖德；不敬其親而敬他人者，謂之悖禮。 事君
以順則逆，民無則焉。 事君
不在於善，而皆在於凶德，雖得之，君子不貴也。 事君
君子則不然，言思可道，行思可樂，德義可尊，作事可法，容止可觀，進退可度，以臨其民。 事君
是以其民畏而愛之，則而象之。 事君
故能成其德教，而行其政令。 事君
《詩》云：『淑人君子，其儀不忒。 事君
』 事君
晉平公問於師曠曰：人君之道如何？對曰：人君之道清淨無為，務在博愛，趨在任賢；廣開耳目，以察萬方；不固溺於流俗，不拘繫於左右；廓然遠見，踔然獨立；屢省考績，以臨臣下。 君道
此人君之操也。 君道
平公曰：善！ 君道
齊宣王謂尹文曰：人君之事何如？尹文對曰：人君之事，無為而能容下。 君道
夫事寡易從，法省易因；故民不以政獲罪也。 君道
大道容眾，大德容下；聖人寡為而天下理矣。 君道
《書》曰：『睿作聖』。 君道
詩人曰：『岐有夷之行，子孫其保之！ 君道
』宣王曰：善！ 君道
成王封伯禽為魯公，召而告之曰：爾知為人上之道乎？凡處尊位者必以敬，下順德規諫，必開不諱之門，撙節安靜以藉之，諫者勿振以威，毋格其言，博采其辭，乃擇可觀。 君道
夫有文無武，無以威下，有武無文，民畏不親，文武俱行，威德乃成；既成威德，民親以服，清白上通，巧佞下塞，諫者得進，忠信乃畜。 君道
伯禽再拜受命而辭。 君道
陳靈公行僻而言失，泄冶曰：陳其亡矣！ 君道
吾驟諫君，君不吾聽而愈失威儀。 君道
夫上之化下，猶風靡草，東風則草靡而西，西風則草靡而東，在風所由而草為之靡，是故人君之動不可不慎也。 君道
夫樹曲木者惡得直景，人君不直其行，不敬其言者，未有能保帝王之號，垂顯令之名者也。 君道
《易》曰：『夫君子居其室，出其言善，則千里之外應之，況其邇者乎？居其室，出其言不善，則千里之外違之，況其邇者乎？言出於身，加於民；行發乎邇，見乎遠。 君道
言行君子之樞機，樞機之發，榮辱之主，君子之所以動天地，可不慎乎？』天地動而萬物變化。 君道
《詩》曰：『慎爾出話，敬爾威儀，無不柔嘉。 君道
』此之謂也。 君道
今君不是之慎而縱恣焉，不亡必弒。 君道
靈公聞之，以泄冶為妖言而殺之，後果弒於徵舒。 君道
魯哀公問於孔子曰：吾聞君子不博，有之乎？孔子對曰：有之。 君道
哀公曰：何為其不博也？孔子對曰：為其有二乘。 君道
哀公曰：有二乘則何為不博也？孔子對曰：為行惡道也。 君道
哀公懼焉。 君道
有間曰：若是乎君子之惡惡道之甚也！ 君道
孔子對曰：惡惡道不能甚，則其好善道亦不能甚；好善道不能甚，則百姓之親之也，亦不能甚。 君道
《詩》云：『未見君子，憂心惙惙，亦既見止，亦既覯止，我心則說。 君道
』詩之好善道之甚也如此。 君道
哀公曰：善哉！ 君道
吾聞君子成人之美，不成人之惡。 君道
微孔子，吾焉聞斯言也哉？ 君道
河間獻王曰：堯存心於天下，加志於窮民，痛萬姓之罹罪，憂眾生之不遂也。 君道
有一民饑，則曰此我饑之也；有一人寒，則曰此我寒之也；一民有罪，則曰此我陷之也。 君道
仁昭而義立，德博而化廣；故不賞而民勸，不罰而民治。 君道
先恕而後教，是堯道也。 君道
當舜之時，有苗氏不服，其所以不服者，大山在其南，殿山在其北；左洞庭之波，右彭蠡之川；因此險也，所以不服，禹欲伐之，舜不許，曰：『諭教猶未竭也，究諭教焉，而有苗氏請服，天下聞之，皆非禹之義，而歸舜之德。 君道
』 君道
周公踐天子之位布德施惠，遠而逾明，十二牧，方三人，出舉遠方之民，有饑寒而不得衣食者，有獄訟而失職者，有賢才而不舉者，以入告乎天子，天子於其君之朝也，攝而進之曰：意朕之政教有不得者與！ 君道
何其所臨之民有饑寒不得衣食者，有獄訟而失職者，有賢才而不舉者？其君歸也，乃召其國大夫，告用天子之言，百姓聞之皆喜曰：此誠天子也！ 君道
何居之深遠而見我之明也，豈可欺哉！ 君道
故牧者所以辟四門，明四目，達四聰也，是以近者親之，遠者安之。 君道
《詩》曰：柔遠能邇，以定我王，此之謂矣。 君道
河間獻王曰：禹稱民無食，則我不能使也；功成而不利於人，則我不能勸也；故疏河以導之，鑿江通於九派，灑五湖而定東海，民亦勞矣，然而不怨者，利歸於民也。 君道
禹出見罪人，下車問而泣之，左右曰：夫罪人不順道，故使然焉，君王何為痛之至於此也？禹曰：堯舜之人，皆以堯舜之心為心；今寡人為君也，百姓各自以其心為心，是以痛之。 君道
書曰：百姓有罪，在予一人。 君道
虞人與芮人質其成於文王，入文王之境，則見其人民之讓為士大夫；入其國則見其士大夫讓為公卿；二國者相謂曰：其人民讓為士大夫，其士大夫讓為公卿，然則此其君亦讓以天下而不居矣。 君道
二國者，未見文王之身，而讓其所爭以為閑田而反。 君道
孔子曰：大哉文王之道乎！ 君道
其不可加矣！ 君道
不動而變，無為而成，敬慎恭己而虞芮自平。 君道
故書曰：惟文王之敬忌。 君道
此之謂也。 君道
成王與唐叔虞燕居，剪梧桐葉以為珪，而授唐叔虞曰：余以此封汝。 君道
唐叔虞喜，以告周公，周公以請曰：天子封虞耶？成王曰：余一與虞戲也。 君道
周公對曰：臣聞之，天子無戲言，言則史書之，工誦之，士稱之。 君道
於是遂封唐叔虞於晉，周公旦可謂善說矣，一稱而成王益重言，明愛弟之義，有輔王室之固。 君道
當堯之時，舜為司徒，契為司馬，禹為司空，后稷為田疇，夔為樂正，倕為工師，伯夷為秩宗，皋陶為大理，益掌敺禽，堯體力便巧不能為一焉，堯為君而九子為臣，其何故也？堯知九職之事，使九子者各受其事，皆勝其任以成九功，堯遂成厥功以王天下，是故知人者王道也，知事者臣道也，王道知人，臣道知事，毋亂舊法而天下治矣。 君道
湯問伊尹曰：三公九卿，二十七大夫，八十一元士，知之有道乎？伊尹對曰：昔者堯見人而知，舜任人然後知，禹以成功舉之。 君道
夫三君之舉賢，皆異道而成功，然尚有失者，況無法度而任己，直意用人，必大失矣。 君道
故君使臣自貢其能，則萬一之不失矣，王者何？以選賢。 君道
夫王者得賢材以自輔，然後治也，雖有堯舜之明，而股肱不備，則主恩不流，化澤不行，故明君在上，慎於擇士，務於求賢，設四佐以自輔，有英俊以治官，尊其爵，重其祿，賢者進以顯榮，罷者退而勞力，是以主無遺憂，下無邪慝，百官能治，臣下樂職，恩流群生，潤澤草木，昔者虞舜左禹右皋陶，不下堂而天下治，此使能之效也。 君道
武王問太公曰：舉賢而以危亡者，何也？太公曰：舉賢而不用，是有舉賢之名，而不得真賢之實也。 君道
武王曰：其失安在？太公望曰：其失在君好用小善而已，不得真賢也。 君道
武王曰：好用小善者何如？太公曰：君好聽譽而不惡讒也，以非賢為賢，以非善為善，以非忠為忠，以非信為信；其君以譽為功，以毀為罪；有功者不賞，有罪者不罰；多黨者進，少黨者退；是以群臣比周而蔽賢，百吏群黨而多姦；忠臣以誹死於無罪，邪臣以譽賞於無功。 君道
其國見於危亡。 君道
武王曰：善！ 君道
吾今日聞誹譽之情矣。 君道
武王問太公曰：得賢敬士，或不能以為治者，何也？太公對曰：不能獨斷，以人言斷者殃也。 君道
武王曰：何為以人言斷？太公對曰：不能定所去，以人言去；不能定所取，以人言取；不能定所為，以人言為；不能定所罰，以人言罰；不能定所賞，以人言賞。 君道
賢者不必用，不肖者不必退，而士不必敬。 君道
武王曰：善，其為國何如？太公對曰：其為人惡聞其情，而喜聞人之情；惡聞其惡，而喜聞人之惡；是以不必治也。 君道
武王曰：善。 君道
齊桓公問於甯戚曰：筦子今年老矣，為棄寡人而就世也，吾恐法令不行，人多失職，百姓疾怨，國多盜賊，吾何如而使姦邪不起，民衣食足乎？甯戚對曰：要在得賢而任之。 君道
桓公曰：得賢奈何？甯戚對曰：開其道路，察而用之，尊其位，重其祿，顯其名，則天下之士騷然舉足而至矣。 君道
桓公曰：既以舉賢士而用之矣，微夫子幸而臨之，則未有布衣屈奇之士踵門而求見寡人者。 君道
甯戚對曰：是君察之不明，舉之不顯；而用之疑，官之卑，祿之薄也；且夫國之所以不能士者，有五阻焉：主不好士，諂諛在旁，一阻也；言便事者，未嘗見用，二阻也；壅塞掩蔽，必因近習，然後見察，三阻也；訊獄詰窮其辭，以法過之，四阻也；執事適欲，擅國權命，五阻也。 君道
去此五阻，則豪俊並興，賢智求處；五阻不去，則上蔽吏民之情，下塞賢士之路；是故明王聖主之治，若夫江海無不受，故長為百川之主；明王聖君無不容，故安樂而長久。 君道
因此觀之，則安主利人者，非獨一士也。 君道
桓公曰：善，吾將著夫五阻以為戒本也。 君道
齊景公問於晏子曰：寡人欲從夫子而善齊國之政。 君道
對曰：嬰聞之，國具官而后政可善。 君道
景公作色曰：齊國雖小，則何為不具官乎？對曰：此非臣之所復也。 君道
昔先君桓公，身體墮懈，辭會不給，則隰朋侍；左右多過，刑罰不中，則弦章侍；居處肆縱，左右懾畏，則東郭牙侍；田野不修，人民不安，則甯戚侍；軍吏怠，戎士偷，則王子成父侍；德義不中，信行衰微，則筦子侍；先君能以人之長續其短，以人之厚補其薄；是以辭令窮遠而不逆，兵加於有罪而不頓；是故諸侯朝其德而天子致其胙。 君道
今君之失多矣，未有一士以聞者也，故曰未具。 君道
景公曰：善。 君道
吾聞高繚與夫子遊，寡人請見之。 君道
晏子曰：臣聞為地戰者不能成王，為祿仕者不能成政；若高繚與嬰為兄弟久矣，未嘗干嬰之過，補嬰之闕，特進仕之臣也，何足以補君。 君道
燕昭王問於郭隗曰：寡人地狹人寡，齊人削取八城，匈奴驅馳樓煩之下，以孤之不肖，得承宗廟，恐危社稷，存之有道乎？郭隗曰：有，然恐王之不能用也。 君道
昭王避席請聞之，郭隗曰：帝者之臣，其名，臣也，其實，師也；王者之臣，其名，臣也，其實，友也；霸者之臣，其名，臣也，其實，賓也；危國之臣，其名，臣也，其實，虜也。 君道
今王將東面，目指氣使以求臣，則廝役之材至矣；南面聽朝，不失揖讓之禮以求臣，則人臣之材至矣；西面等禮相亢，下之以色，不乘勢以求臣，則朋友之材至矣；北面拘指，逡巡而退以求臣，則師傅之材至矣。 君道
如此則上可以王，下可以霸，唯王擇焉。 君道
燕王曰：寡人願學而無師。 君道
郭隗曰：王誠欲興道，隗請為天下之士開路。 君道
於是燕王常置郭隗上坐南面，居三年，蘇子聞之，從周歸燕；鄒衍聞之，從齊歸燕；樂毅聞之，從趙歸燕；屈景聞之，從楚歸燕。 君道
四子畢至，果以弱燕并彊齊；夫燕齊非均權敵戰之國也，所以然者，四子之力也。 君道
《詩》曰：濟濟多士，文王以寧。 君道
此之謂也。 君道
楚莊王既服鄭伯，敗晉師，將軍子重，三言而不當，莊王歸，過申侯之邑，申侯進飯，日中而王不食，申侯請罪，莊王喟然嘆曰：吾聞之，其君賢者也，而又有師者王；其君中君也，而又有師者霸；其君下君也，而群臣又莫若君者亡。 君道
今我，下君也，而群臣又莫若不穀恐亡，且世不絕聖，國不絕賢；天下有賢而我獨不得，若吾生者，何以食為？故戰服大國義從諸侯，戚然憂恐聖知不在乎身，自惜不肖，思得賢佐，日中忘飯，可謂明君矣。 君道
明主者有三懼，一曰處尊位而恐不聞其過，二曰得意而恐驕，三曰聞天下之至言而恐不能行，何以識其然也？越王勾踐與吳人戰，大敗之，兼有九夷，當是時也，南面而立，近臣三，遠臣五，令群臣曰聞吾過而不告者其罪刑，此處尊位而恐不聞其過者也。 君道
昔者晉文公與楚人戰，大勝之，燒其軍，火三日不滅，文公退而有憂色，侍者曰：君大勝楚，今有憂色，何也？文公曰：吾聞能以戰勝而安者，其唯聖人乎！ 君道
若夫詐勝之徒，未嘗不危也，吾是以憂。 君道
此得意而恐驕也。 君道
昔齊桓公得筦仲隰朋，辯其言，說其義，正月之朝，令具太牢進之先祖，桓公西面而立，筦仲隰朋東面而立，桓公贊曰：自吾得聽二子之言，吾目加明，耳加聰，不敢獨擅，願荐之先祖。 君道
此聞天下之至言而恐不能行者也。 君道
齊景公出獵，上山見虎，下澤見蛇，歸召晏子而問之曰：今日寡人出獵，上山則見虎，下澤則見蛇，殆所謂之不祥也。 君道
晏子曰：國有三不祥，是不與焉，夫有賢而不知，一不祥；知而不用，二不祥；用而不任，三不祥也；所謂不祥乃若此者也。 君道
今山上見虎，虎之室也，下澤見蛇，蛇之穴也，如虎之室，如蛇之穴而見之，曷為不祥也。 君道
人臣之術，順從而復命，無所敢專，義不苟合，位不苟尊；必有益於國，必有補於君；故其身尊而子孫保之。 臣術
故人臣之行有六正六邪，行六正則榮，犯六邪則辱，夫榮辱者，禍福之門也。 臣術
何謂六正六邪？六正者：一曰萌芽未動，形兆未見，昭然獨見存亡之幾，得失之要，預禁乎不然之前，使主超然立乎顯榮之處，天下稱孝焉，如此者聖臣也。 臣術
二曰虛心白意，進善通道，勉主以體誼，諭主以長策，將順其美，匡救其惡，功成事立，歸善於君，不敢獨伐其勞，如此者良臣也。 臣術
三曰卑身賤體，夙興夜寐，進賢不解，數稱於往古之德行事以厲主意，庶幾有益，以安國家社稷宗廟，如此者忠臣也。 臣術
四曰明察幽，見成敗早，防而救之，引而復之，塞其間，絕其源，轉禍以為福，使君終以無憂，如此者智臣也。 臣術
五曰守文奉法，任官職事，辭祿讓賜，不受贈遺，衣服端齊，飲食節儉，如此者貞臣也。 臣術
六曰國家昏亂，所為不道，然而敢犯主之顏面，言君之過失，不辭其誅，身死國安，不悔所行，如此者直臣也，是為六正也。 臣術
六邪者：一曰安官貪祿，營於私家，不務公事，懷其智，藏其能，主饑於論，渴於策，猶不肯盡節，容容乎與世沈浮上下，左右觀望，如此者具臣也。 臣術
二曰主所言皆曰善，主所為皆曰可，隱而求主之所好即進之，以快主耳目，偷合苟容與主為樂，不顧其後害，如此者諛臣也。 臣術
三曰中實頗險，外容貌小謹，巧言令色，又心嫉賢，所欲進則明其美而隱其惡，所欲退則明其過而匿其美，使主妄行過任，賞罰不當，號令不行，如此者姦臣也。 臣術
四曰智足以飾非，辯足以行說，反言易辭而成文章，內離骨肉之親，外妒亂朝廷，如此者讒臣也。 臣術
五曰專權擅勢，持招國事以為輕重於私門，成黨以富其家，又復增加威勢，擅矯主命以自顯貴，如此者賊臣也。 臣術
六曰諂言以邪，墜主不義，朋黨比周，以蔽主明，入則辯言好辭，出則更復異其言語，使白黑無別，是非無間，伺侯可推，而因附然，使主惡布於境內，聞於四鄰，如此者亡國之臣也，是謂六邪。 臣術
賢臣處六正之道，不行六邪之術，故上安而下治，生則見樂，死則見思，此人臣之術也。 臣術
湯問伊尹曰：三公九卿大夫列士，其相去何如？伊尹對曰：三公者，知通於大道，應變而不窮，辯於萬物之情，通於天道者也；其言足以調陰陽，正四時，節風雨，如是者舉以為三公，故三公之事，常在於道也。 臣術
九卿者，不失四時通於溝渠，修隄防，樹五穀，通於地理者也；能通不能通，能利不能利，如此者舉以為九卿，故九卿之事，常在於德也。 臣術
大夫者，出入與民同眾，取去與民同利，通於人事，行猶舉繩，不傷於言，言之於世，不害於身，通於關梁，實於府庫，如是者舉以為大夫，故大夫之事常在於仁也。 臣術
列士者，知義而不失其心，事功而不獨專其賞，忠政強諫而無有姦詐，去私立公而言有法度，如是者舉以為列士，故列士之事，常在於義也。 臣術
故道德仁義定而天下正，凡此四者明王臣而不臣。 臣術
湯曰：何謂臣而不臣？伊尹對曰：君之所不名臣者四：諸父、臣而不名，諸兄、臣而不名，先生之臣、臣而不名，盛德之士、臣而不名，是謂大順。 臣術
湯問伊尹曰：古者所以立三公、九卿、大夫、列士者，何也？伊尹對曰：三公者，所以參五事也；九卿者，所以參三公也；大夫者，所以參九卿也；列士者，所以參大夫也。 臣術
故參而有參，是謂事宗；事宗不失，外內若一。 臣術
子貢問孔子曰：今之人臣孰為賢？孔子曰：吾未識也，往者齊有鮑叔，鄭有子皮，賢者也。 臣術
子貢曰：然則齊無筦仲，鄭無子產乎？子曰：賜，汝徒知其一，不知其二，汝聞進賢為賢耶？用力為賢耶？子貢曰：進賢為賢？子曰：然，吾聞鮑叔之進筦仲也，聞子皮之進子產也，未聞筦仲子產有所進也。 臣術
魏文侯且置相，召李克而問焉，曰：寡人將置相，置於季成子與翟觸，我孰置而可？李克曰：臣聞之，賤不謀貴，外不謀內，疏不謀親，臣者疏賤，不敢聞命。 臣術
文侯曰：此國事也，願與先生臨事而勿辭。 臣術
李克曰：君不察故也，可知矣，貴視其所舉，富視其所與，貧視其所不取，窮視其所不為，由此觀之，可知矣。 臣術
文侯曰：先生出矣，寡人之相定矣。 臣術
李克出，過翟黃，翟黃問曰：吾聞君問相於先生，未知果孰為相？李克曰：季成子為相。 臣術
翟黃作色不說曰：觸失望於先生。 臣術
李克曰：子何遽失望於我，我於子之君也，豈與我比周而求大官哉？君問相於我，臣對曰：『君不察故也，貴視其所舉，富視其所與，貧視其所不取，窮視其所不為，由此觀之可知也。 臣術
』君曰：『出矣，寡人之相定矣。 臣術
』以是知季臣子為相。 臣術
翟黃不說曰：觸何遽不為相乎？西河之守，觸所任也；計事內史，觸所任也；王欲攻中山，吾進樂羊；無使治之臣，吾進先生；無使傅其子，吾進屈侯附。 臣術
觸何負於季成子？李克曰：不如季成子，季成子食采千鍾，什九居外一居中；是以東得卜子夏，田子方，段干木，彼其所舉人主之師也，子之所舉，人臣之才也。 臣術
翟黃方然而慚曰：觸失對於先生，請自修，然後學。 臣術
言未卒，而左右言季成子立為相矣，於是翟黃默然變色內慚，不敢出，三月也。 臣術
楚令尹死，景公遇成公乾曰：令尹將焉歸？成公乾曰：殆於屈春乎！ 臣術
景公怒曰：國人以為歸於我。 臣術
成公乾曰：子資少，屈春資多，子義獲天下之至憂也，而以為友；鳴鶴與芻狗，其知甚少，而子玩之。 臣術
鴟夷子皮日侍於屈春，損頗為友，二人者之智，足以為令尹，不敢專其智而委之屈春，故曰：政其歸於屈春乎！ 臣術
田子方渡西河，造翟黃，翟黃乘軒車，載華蓋黃金之勒，約鎮簟席，如此者其駟八十乘，子方望之以為人君也，道狹下抵車而待之，翟黃至而睹其子方也，下車而趨，自投下風，曰：觸，田子方曰：子與！ 臣術
吾嚮者望子疑以為人君也，子至而人臣也，將何以至此乎？翟黃對曰：此皆君之所以賜臣也，積三十歲故至於此，時以間暇祖之曠野，正逢先生。 臣術
子方曰：何子賜車轝之厚也？翟黃對曰：昔者西河無守，臣進吳起；而西河之外，寧鄴無令，臣進西門豹；而魏無趙患，酸棗無令，臣進北門可；而魏無齊憂，魏欲攻中山，臣進樂羊而中山拔；魏無使治之臣，臣進李克而魏國大治。 臣術
是以進此五大夫者，爵祿倍以故至於此。 臣術
子方曰：可，子勉之矣，魏國之相不去子而之他矣。 臣術
翟黃對曰：君母弟有公孫季成者，進子夏而君師之，進段干木而君友之，進先生而君敬之，彼其所進，師也，友也，所敬者也，臣之所進者，皆守職守祿之臣也，何以至魏國相乎？子方曰：吾聞身賢者賢也，能進賢者亦賢也，子之五舉者盡賢，子勉之矣，子終其次也。 臣術
齊威王遊於瑤台，成侯卿來奏事，從車羅綺甚眾，王望之謂左右曰：來者何為者也？左右曰：成侯卿也。 臣術
王曰：國至貧也，何出之盛也？左右曰：與人者有以責之也，受人者有以易之也。 臣術
王試問其說，成侯卿至，上謁曰：忌也。 臣術
王不應。 臣術
又曰：忌也。 臣術
王不應。 臣術
又曰：忌也。 臣術
王曰：國至貧也，何出之盛也？成侯卿曰：赦其死罪，使臣得言其說。 臣術
王曰：諾。 臣術
對曰：忌舉田居子為西河而秦梁弱，忌舉田解子為南城，而楚人抱羅綺而朝，忌舉黔涿子為冥州，而燕人給牲，趙人給盛，忌舉田種首子為即墨，而於齊足究，忌舉北郭刁勃子為大士，而九族益親，民益富，舉此數良人者，王枕而臥耳，何患國之貧哉？ 臣術
秦穆公使賈人載鹽，徵諸賈人，賈人買百里奚以五羖羊之皮，使將車之秦，秦穆公觀鹽，見百里奚牛肥，曰：任重道遠以險，而牛何以肥也？對曰：臣飲食以時，使之不以暴；有險，先後之以身，是以肥也。 臣術
穆公知其君子也，令有司其沐浴為衣冠與坐，公大悅，異日與公孫支論政，公孫支大不寧曰：君耳目聰明，思慮審察，君其得聖人乎！ 臣術
公曰：然，吾悅夫奚之言，彼類聖人也。 臣術
公孫支遂歸取鴈以賀曰：君得社稷之聖臣，敢賀社稷之福。 臣術
公不辭，再拜而受，明日，公孫支乃致上卿以讓百里奚曰：秦國處僻，民陋以愚無知，危亡之本也，臣自知不足以處其上，請以讓之。 臣術
公不許，公孫支曰：君不用賓相而得社稷之聖臣，君之祿也；臣見賢而讓之，臣之祿也。 臣術
今君既得其祿矣，而使臣失祿可乎？請終致之！ 臣術
公不許。 臣術
公孫支曰：臣不肖而處上位是君失倫也，不肖失倫，臣之過，進賢而退不肖，君之明也，今臣處位，廢君之德而逆臣之行也，臣將逃。 臣術
公乃受之。 臣術
故百里奚為上卿以制之，公孫支為次卿以佐之也。 臣術
趙簡主從晉陽之邯鄲，中路而止，引車吏進問何為止，簡主曰：董安于在後。 臣術
吏曰：此三軍之事也，君奈何以一人留三軍也？簡主曰：諾。 臣術
驅之百步又止，吏將進諫，董安于適至，簡主曰：秦道之與晉國交者，吾忘令人塞之。 臣術
董安于曰：此安于之所為後也。 臣術
簡主曰：官之寶璧吾忘令人載之。 臣術
對曰：此安于之所為後也。 臣術
簡主可謂內省外知人矣哉！ 臣術
故身佚國安，御史大夫周昌曰：人主誠能如趙簡主，朝不危矣。 臣術
晏子侍於景公，朝寒請進熱食，對曰：嬰非君之廚養臣也，敢辭。 臣術
公曰：請進服裘。 臣術
對曰：嬰非田澤之臣也，敢辭。 臣術
公曰：然，夫子於寡人奚為者也？對曰：社稷之臣也。 臣術
公曰：何謂社稷之臣？對曰：社稷之臣，能立社稷，辨上下之宜，使得其理；制百官之序，使得其宜；作為辭令，可分布於四方。 臣術
自是之後，君不以禮不見晏子也。 臣術
齊侯問於晏子曰：忠臣之事其君何若？對曰：有難不死，出亡不送。 臣術
君曰：裂地而封之，疏爵而貴之；吾有難不死，出亡不送，可謂忠乎？對曰：言而見用，終身無難，臣何死焉；謀而見從，終身不亡，臣何送焉。 臣術
若言不見用，有難而死之，是妄死也；諫而不見從，出亡而送，是詐為也。 臣術
故忠臣者能納善於君而不能與君陷難者也。 臣術
孔子曰：君子務本，本立而道生。 建本
夫本不正者末必倚，始不盛者終必衰。 建本
《詩》云：原隰既平，泉流既清。 建本
本立而道生，春秋之義；有正春者無亂秋，有正君者無危國，《易》曰：建其本而萬物理，失之毫釐，差以千里。 建本
是故君子貴建本而重立始。 建本
魏武侯問元年於吳子，吳子對曰：言國君必慎始也。 建本
慎始奈何？曰：正之，正之奈何？曰：明智，智不明，何以見正，多聞而擇焉，所以明智也。 建本
是故古者君始聽治，大夫而一言，士而一見，庶人有謁必達，公族請問必語，四方至者勿距，可謂不壅蔽矣；分祿必及，用刑必中，君心必仁，思君之利，除民之害，可謂不失民眾矣；君身必正，近臣必選，大夫不兼官，執民柄者不在一族，可謂不權勢矣。 建本
此皆春秋之意，而元年之本也。 建本
孔子曰：行身有六本，本立焉，然後為君子立體有義矣，而孝為本；處喪有禮矣，而哀為本；戰陣有隊矣，而勇為本；政治有理矣，而能為本；居國有禮矣，而嗣為本；生才有時矣，而力為本。 建本
置本不固，無務豐末；親戚不悅，無務外交；事無終始，無務多業；聞記不言，無務多談；比近不說，無務修遠。 建本
是以反本修邇，君子之道也。 建本
天之所生，地之所養，莫貴乎人人之道，莫大乎父子之親，君臣之義；父道聖，子道仁，君道義，臣道忠。 建本
賢父之於子也，慈惠以生之，教誨以成之，養其誼，藏其偽，時其節，慎其施；子年七歲以上，父為之擇明師，選良友，勿使見惡，少漸之以善，使之早化。 建本
故賢子之事親，發言陳辭，應對不悖乎耳；趣走進退，容貌不悖乎目；卑體賤身，不悖乎心。 建本
君子之事親以積德，子者親之本也，無所推而不從命，推而不從命者，惟害親者也，故親之所安子皆供之。 建本
賢臣之事君也，受官之日，以主為父，以國為家，以士人為兄弟；故苟有可以安國家，利人民者不避其難，不憚其勞，以成其義；故其君亦有助之以遂其德。 建本
夫君臣之與百姓，轉相為本，如循環無端，夫子亦云，人之行莫大於孝；孝行成於內而嘉號布於外，是謂建之於本而榮華自茂矣。 建本
君以臣為本，臣以君為本；父以子為本，子以父為本，棄其本，榮華槁矣。 建本
子路曰：負重道遠者，不擇地而休；家貧親老者，不擇祿而仕。 建本
昔者由事二親之時，常食藜藿之實而為親負米百里之外，親沒之後，南遊於楚，從車百乘，積粟萬鍾，累茵而坐，列鼎而食，願食藜藿負米之時不可復得也；枯魚銜索，幾何不蠹，二親之壽，忽如過隙，草木欲長，霜露不使，賢者欲養，二親不待，故曰：家貧親老不擇祿而仕也。 建本
伯禽與康叔封朝於成王，見周公三見而三笞，康叔有駭色，謂伯禽曰：有商子者，賢人也，與子見之。 建本
康叔封與伯禽見商子曰：某某也，日吾二子者朝乎成王，見周公三見而三笞，其說何也？商子曰：二子盍相與觀乎南山之陽有木焉，名曰橋。 建本
二子者往觀乎南山之陽，見橋竦焉實而仰，反以告乎商子，商子曰：橋者父道也。 建本
商子曰：二子盍相與觀乎南山之陰，有木焉，名曰梓。 建本
二子者往觀乎南山之陰，見梓勃焉實而俯，反以告商子，商子曰：梓者、子道也。 建本
二子者明日見乎周公，入門而趨，登堂而跪，周公拂其首，勞而食之曰：安見君子？二子對曰：見商子。 建本
周公曰：君子哉！ 建本
商子也。 建本
曾子芸瓜而誤斬其根，曾皙怒，援大杖擊之，曾子仆地；有頃蘇，蹶然而起，進曰：曩者參得罪於大人，大人用力教參，得無疾乎！ 建本
退屏鼓琴而歌，欲令曾皙聽其歌聲，令知其平也。 建本
孔子聞之，告門人曰：參來勿內也！ 建本
曾子自以無罪，使人謝孔子，孔子曰：汝聞瞽叟有子名曰舜，舜之事父也，索而使之，未嘗不在側，求而殺之，未嘗可得；小箠則待，大箠則走，以逃暴怒也。 建本
今子委身以待暴怒，立體而不去，殺身以陷父，不義不孝，孰是大乎？汝非天子之民邪？殺天子之民罪奚如？以曾子之材，又居孔子之門，有罪不自知處義，難乎！ 建本
伯俞有過，其母笞之泣，其母曰：他日笞子未嘗見泣，今泣何也？對曰：他日俞得罪笞嘗痛，今母力不能使痛，是以泣。 建本
故曰父母怒之，不作於意，不見於色，深受其罪，使可哀憐，上也；父母怒之，不作於意，不見其色，其次也；父母怒之，作於意，見於色，下也。 建本
成人有德，小子有造，大學之教也；時禁於其未發之曰預，因其可之曰時，相觀於善之曰磨，學不陵節而施之曰馴。 建本
發然後禁，則扞格而不勝；時過然後學，則勤苦而難成；雜施而不遜，則壞亂而不治；獨學而無友，則孤陋而寡聞。 建本
故曰有昭辟雍，有賢泮宮，田里周行，濟濟鏘鏘，而相從執質，有族以文。 建本
周召公年十九，見正而冠，冠則可以為方伯諸侯矣。 建本
人之幼稚童蒙之時，非求師正本，無以立身全性。 建本
夫幼者必愚，愚者妄行；愚者妄行，不能保身，孟子曰：人皆知以食愈饑，莫知以學愈愚，故善材之幼者必勤於學問以修其性。 建本
今人誠能砥礪其材，自誠其神明，睹物之應，通道之要，觀始卒之端，覽無外之境，逍遙乎無方之內，彷徉乎塵埃之外，卓然獨立，超然絕世，此上聖之所遊神也。 建本
然晚世之人，莫能閒居心思，鼓琴讀書，追觀上古，友賢大夫；學問講辯日以自虞，疏遠世事分明利害，籌策得失，以觀禍福，設義立度，以為法式；窮追本末，究事之情，死有遺業，生有榮名；此皆人材之所能建也，然莫能為者，偷慢懈墮，多暇日之故也，是以失本而無名。 建本
夫學者，崇名立身之本也，儀狀齊等而飾貌者好，質性同倫而學問者智；是故砥礪琢磨非金也，而可以利金；詩書壁立，非我也，而可以厲心。 建本
夫問訊之士，日夜興起，厲中益知，以分別理，是故處身則全，立身不殆，士苟欲深明博察，以垂榮名，而不好問訊之道，則是伐智本而塞智原也，何以立軀也？騏驥雖疾，不遇伯樂，不致千里；干將雖利，非人力不能自斷焉；烏號之弓雖良，不得排檠，不能自任；人才雖高，不務學問，不能致聖。 建本
水積成川，則蛟龍生焉；土積成山，則豫樟生焉；學積成聖，則富貴尊顯至焉。 建本
千金之裘，非一狐之皮；臺廟之榱，非一木之枝；先王之法，非一士之智也。 建本
故曰：訊問者智之本，思慮者智之道也。 建本
中庸曰：好問近乎智，力行近乎仁，知恥近乎勇。 建本
積小之能大者，其惟仲尼乎！ 建本
學者所以反情治性盡才者也，親賢學問，所以長德也；論交合友，所以相致也。 建本
《詩》云：如切如磋，如琢如磨，此之謂也。 建本
今夫辟地殖穀，以養生送死，銳金石，雜草藥以攻疾，各知構室屋以避暑雨，累臺榭以避潤濕，入知親其親，出知尊其君，內有男女之別，外有朋友之際，此聖人之德教，儒者受之傳之，以教誨於後世。 建本
今夫晚世之惡人，反非儒者曰：何以儒為？如此人者，是非本也，譬猶食穀衣絲，而非耕織者也；載於船車，服而安之，而非主匠者也；食於釜甑，須以生活，而非陶冶者也；此言違於情而行矇於心者也。 建本
如此人者，骨肉不親也，秀士不友也，此三代之棄民也，人君之所不赦也。 建本
故《詩》云：投畀豺虎，豺虎不食，投畀有北，有北不受，投畀有昊。 建本
此之謂也。 建本
孟子曰：人知糞其田，莫知糞其心；糞田莫過利曲得粟，糞心易行而得其所欲。 建本
何謂糞心？博學多聞；何謂易行？一性止淫也。 建本
子思曰：學所以益才也，礪所以致刃也，吾嘗幽處而深思，不若學之速；吾嘗跂而望，不若登高之博見。 建本
故順風而呼，聲不加疾而聞者眾；登丘而招，臂不加長而見者遠。 建本
故魚乘於水，鳥乘於風，草木乘於時。 建本
孔子曰：可以與人終日而不倦者，其惟學乎！ 建本
其身體不足觀也，其勇力不足憚也，其先祖不足稱也，其族姓不足道也；然而可以聞四方而昭於諸侯者，其惟學乎！ 建本
《詩》曰：不僭不亡，率由舊章，夫學之謂也。 建本
孔子曰：鯉，君子不可以不學，見人不可以不飾；不飾則無根，無根則失理；失理則不忠，不忠則失禮，失禮則不立。 建本
夫遠而有光者，飾也；近而逾明者，學也。 建本
譬之如污池，水潦注焉，菅蒲生之，從上觀之，知其非源也。 建本
公扈子曰：有國者不可以不學，春秋，生而尊者驕，生而富者傲，生而富貴，又無鑑而自得者鮮矣。 建本
春秋，國之鑑也，春秋之中，弒君三十六，亡國五十二，諸侯奔走不得保社稷者甚眾，未有不先見而後從之者也。 建本
士君子之有勇而果於行者，不以立節行誼，而以妄死非名，豈不痛哉！ 立節
士有殺身以成仁，觸害以立義，倚於節理而不議死地；故能身死名流於來世，非有勇斷，孰能行之？子路曰：不能勤苦，不能恬貧窮，不能輕死亡；而曰我能行義，吾不信也。 立節
昔者申包胥立於秦庭，七日七夜喪不絕聲，遂以存楚，不能勤苦，安能行此！ 立節
曾子布衣縕袍未得完，糟糠之食，藜藿之羹未得飽，義不合則辭上卿，不恬貧窮，安能行此！ 立節
比干將死而諫逾忠，伯夷叔齊餓死于首陽山而志逾彰，不輕死亡，安能行此！ 立節
故夫士欲立義行道，毋論難易而後能行之；立身著名，無顧利害而後能成之。 立節
《詩》曰：彼其之子，碩大且篤。 立節
非良篤修激之君子，其誰能行之哉？王子比干殺身以作其忠，伯夷叔齊殺身以成其廉，此三子者，皆天下之通士也，豈不愛其身哉？以為夫義之不立，名之不著是士之恥也，故殺身以遂其行。 立節
因此觀之，卑賤貧窮，非士之恥也。 立節
夫士之所恥者，天下舉忠而士不與焉，舉信而士不與焉，舉廉而士不與焉；三者在乎身，名傳於後世，與日月並而不息，雖無道之世不能污焉。 立節
然則非好死而惡生也，非惡富貴而樂貧賤也，由其道，遵其理，尊貴及己，士不辭也。 立節
孔子曰：富而可求，雖執鞭之士，吾亦為之；富而不可求，從吾所好。 立節
大聖之操也。 立節
《詩》云：我心匪石，不可轉也，我心匪席，不可卷也。 立節
言不失己也；能不失己，然後可與濟難矣，此士君子之所以越眾也。 立節
楚伐陳，陳西門燔，因使其降民修之，孔子過之，不軾，子路曰：禮過三人則下車，過二人則軾；今陳修門者人數眾矣，夫子何為不軾？孔子曰：丘聞之，國亡而不知，不智；知而不爭，不忠；忠而不死，不廉；今陳修門者不行一於此，丘故不為軾也。 立節
孔子見齊景公，景公致廩丘以為養，孔子辭不受，出謂弟子曰：吾聞君子當功以受祿，今說景公，景公未之行而賜我廩丘，其不知丘亦甚矣！ 立節
遂辭而行。 立節
曾子衣弊衣以耕，魯君使人往致邑焉，曰：請以此修衣。 立節
曾子不受，反復往，又不受，使者曰：先生非求於人，人則獻之，奚為不受？曾子曰：臣聞之，受人者畏人，予人者驕人；縱子有賜不我驕也，我能勿畏乎？終不受。 立節
孔子聞之曰：參之言，足以全其節也。 立節
子思居於衛，縕袍無表，二旬而九食，田子方聞之，使人遺狐白之裘，恐其不受，因謂之曰：吾假人，遂忘之；吾與人也，如棄之。 立節
子思辭而不受，子方曰：我有子無，何故不受？子思曰：伋聞之，妄與不如棄物於溝壑，伋雖貧也，不忍以身為溝壑，是以不敢當也。 立節
宋襄公茲父為桓公太子，桓公有後妻子，曰公子目夷，公愛之，茲父為公愛之也。 立節
欲立之，請於公曰：請使目夷立，臣為之相以佐之。 立節
公曰：何故也？對曰：臣之舅在衛，愛臣，若終立則不可以往，絕跡於衛，是背母也。 立節
且臣自知不足以處目夷之上。 立節
公不許，彊以請公，公許之，將立公子目夷，目夷辭曰：兄立而弟在下，是其義也；今弟立而兄在下，不義也；不義而使目夷為之，目夷將逃。 立節
乃逃之衛，茲父從之。 立節
三年，桓公有疾，使人召茲父，若不來，是使我以憂死也，茲父乃反，公復立之以為太子，然後目夷歸也。 立節
晉驪姬譖太子申生於獻公，獻公將殺之，公子重耳謂申生曰：為此者非子之罪也，子胡不進辭，辭之必免於罪。 立節
申生曰：不可，我辭之，驪姬必有罪矣，吾君老矣，微驪姬寢不安席，食不甘味，如何使吾君以恨終哉！ 立節
重耳曰：不辭則不若速去矣。 立節
申生曰：不可，去而免於此，是惡吾君也；夫彰父之過而取美諸侯，孰肯納之？入困於宗，出困於逃，是重吾惡也。 立節
吾聞之，忠不暴君，智不重惡，勇不逃死，如是者，吾以身當之。 立節
遂伏劍死。 立節
君子聞之曰：天命矣夫世子！ 立節
《詩》曰：萋兮斐兮，成是貝錦。 立節
彼譖人者，亦已太甚！ 立節
晉獻公之時，有士焉，曰狐突，傅太子申生，公立驪姬為夫人，而國多憂，狐突稱疾不出。 立節
六年，獻公以譖誅太子，太子將死，使人謂狐突曰：吾君老矣，國家多難，傅一出以輔吾君，申生受賜以死不恨。 立節
再拜稽首而死。 立節
狐突乃復事獻公，三年，獻公卒，狐突辭於諸大夫曰：突受太子之詔，今事終矣，與其久生亂世也，不若死而報太子。 立節
乃歸自殺。 立節
楚平王使奮揚殺太子建，未至而遣之，太子奔宋，王召奮揚，使城父人執之以至，王曰：言出於予口，入於爾耳，誰告建也？對曰：臣告之，王初命臣曰：事建如事余，臣不佞，不能貳也；奉初以還，故遣之，已而悔之，亦無及也。 立節
王曰：而敢來，何也？對曰：使而失命，召而不來，是重過也，逃無所入。 立節
王乃赦之。 立節
晉靈公暴，趙宣子驟諫，靈公患之，使鉏之彌賊之；鉏之彌晨往，則寢門闢矣，宣子盛服將朝，尚早，坐而假寢，之彌退，歎而言曰：不忘恭敬，民之主也。 立節
賊民之主，不忠；棄君之命，不信。 立節
有一於此，不如死也。 立節
遂觸槐而死。 立節
齊人有子蘭子者，事白公勝，勝將為難，乃告子蘭子曰：吾將舉大事於國，願與子共之。 立節
子蘭子曰：我事子而與子殺君，是助子之不義也；畏患而去子，是遁子於難也。 立節
故不與子殺君以成吾義，契領於庭，以遂吾行。 立節
楚有士申鳴者，在家而養其父，孝聞於楚國，王欲授之相，申鳴辭不受，其父曰：王欲相汝，汝何不受乎？申鳴對曰：舍父之孝子而為王之忠臣，何也？其父曰：使有祿於國，立義於庭，汝樂吾無憂矣，吾欲汝之相也。 立節
申鳴曰：諾。 立節
遂入朝，楚王因授之相。 立節
居三年，白公為亂，殺司馬子期，申鳴將往死之，父止之曰：棄父而死，其可乎？申鳴曰：聞夫仕者身歸於君而祿歸於親，今既去子事君，得無死其難乎？遂辭而往，因以兵圍之。 立節
白公謂石乞曰：申鳴者，天下之勇士也，今以兵圍我，吾為之奈何？石乞曰：申鳴者，天下之孝子也，往劫其父以兵，申鳴聞之必來，因與之語。 立節
白公曰：善。 立節
則往取其父，持之以兵，告申鳴曰：子與吾，吾與子分楚國；子不與吾，子父則死矣。 立節
申鳴流涕而應之曰：始吾父之孝子也，今吾君之忠臣也；吾聞之也，食其食者死其事，受其祿者畢其能；今吾已不得為父之孝子矣，乃君之忠臣也，吾何得以全身！ 立節
援桴鼓之，遂殺白公，其父亦死，王賞之金百斤，申鳴曰：食君之食，避君之難，非忠臣也；定君之國，殺臣之父，非孝子也。 立節
名不可兩立，行不可兩全也，如是而生，何面目立於天下。 立節
遂自殺也。 立節
聖人之於天下百姓也，其猶赤子乎！ 貴德
饑者則食之，寒者則衣之；將之養之，育之長之；惟恐其不至於大也。 貴德
《詩》曰：蔽芾甘棠，勿剪勿伐，召伯所茇。 貴德
傳曰：自陝以東者周公主之，自陜以西者召公主之。 貴德
召公述職當桑蠶之時，不欲變民事，故不入邑中，舍于甘棠之下而聽斷焉，陜間之人皆得其所。 貴德
是故後世思而歌誄之，善之，故言之；言之不足，故嗟嘆之；嗟嘆之不足，故歌詠之。 貴德
夫詩思然後積，積然後滿，滿然後發，發由其道而致其位焉；百姓嘆其美而致其敬，甘棠之不伐也，政教惡乎不行！ 貴德
孔子曰：吾於甘棠，見宗廟之敬也。 貴德
甚尊其人，必敬其位，順安萬物，古聖之道幾哉！ 貴德
仁人之德教也，誠惻隱於中，悃愊於內，不能已於其心；故其治天下也，如救溺人，見天下強陵弱，眾暴寡；幼孤羸露，死傷係虜，不忍其然，是以孔子歷七十二君，冀道之一行而得施其德，使民生於全育，烝庶安土，萬物熙熙，各樂其終，卒不遇，故睹麟而泣，哀道不行，德澤不洽，於是退作春秋，明素王之道，以示後人，恩施其惠，未嘗輟忘，是以百王尊之，志士法焉，誦其文章，傳今不絕，德及之也。 貴德
《詩》曰：載馳載驅，周爰咨謀。 貴德
此之謂也。 貴德
聖王布德施惠，非求報於百姓也；郊望禘嘗，非求報於鬼神也。 貴德
山致其高，雲雨起焉；水致其深，蛟龍生焉；君子致其道德而福祿歸焉。 貴德
夫有陰德者必有陽報，有隱行者必有昭名，古者溝防不修，水為人害，禹鑿龍門，闢伊闕，平治水土，使民得陸處；百姓不親，五品不遜，契教以君臣之義，父子之親，夫婦之辨，長幼之序；田野不修，民食不足，后稷教之，闢地墾草，糞土樹穀，令百姓家給人足；故三后之後，無不王者，有陰德也。 貴德
周室衰，禮義廢，孔子以三代之道，教導於後世，繼嗣至今不絕者，有隱行也。 貴德
《周頌》曰：豐年多黍多稌，亦有高廩，萬億及秭，為酒為醴，烝畀祖妣，以洽百禮，降福孔偕。 貴德
《禮記》曰：上牲損則用下牲，下牲損則祭不備物。 貴德
以其舛之為不樂也。 貴德
故聖人之於天下也，譬猶一堂之上也，今有滿堂飲酒者，有一人獨索然向隅而泣，則一堂之人皆不樂矣；聖人之於天下也，譬猶一堂之上也，有一人不得其所，則孝子不敢以其物薦進。 貴德
魏武侯浮西河而下，中流顧謂吳起曰：美哉乎！ 貴德
河山之固也，此魏國之寶也。 貴德
吳起對曰：在德不在險。 貴德
昔三苗氏左洞庭，右彭蠡，德義不修，而禹滅之；夏桀之居，左河濟，右太華，伊闕在其南，羊腸在其北，修政不仁，湯放之；殷紂之國，左孟門而右太行，常山在其北，太河經其南，修政不德，武王伐之。 貴德
由此觀之，在德不在險。 貴德
若君不修德，船中之人盡敵國也。 貴德
武侯曰：善！ 貴德
武王克殷，召太公而問曰：將奈其士眾何？太公對曰：臣聞愛其人者，兼屋上之烏；憎其人者，惡其餘胥；咸劉厥敵，使靡有餘，何如？王曰：不可。 貴德
太公出，邵公入，王曰：為之奈何？邵公對曰：有罪者殺之，無罪者活之，何如？王曰：不可。 貴德
邵公出，周公入，王曰：為之奈何？周公曰：使各居其宅，田其田，無變舊新，唯仁是親，百姓有過，在予一人！ 貴德
武王曰：廣大乎，平天下矣。 貴德
凡所以貴士君子者，以其仁而有德也！ 貴德
孔子曰：里仁為美，擇不處仁，焉得智！ 貴德
夫仁者，必恕然後行，行一不義，殺一無罪，雖以得高官大位，仁者不為也。 貴德
夫大仁者，愛近以及遠，及其有所不諧，則虧小仁以就大仁。 貴德
大仁者，恩及四海；小仁者，止於妻子。 貴德
妻子者，以其知營利，以婦人之恩撫之，飾其內情，雕畫其偽，孰知其非真，雖當時蒙榮，然士君子以為大辱，故共工、驩兜、符里、鄧析，其智非無所識也，然而為聖王所誅者，以無德而苟利也。 貴德
豎刁、易牙，毀體殺子以干利，卒為賊於齊。 貴德
故人臣不仁，篡弒之亂生；人臣而仁，國治主榮；明主察焉，宗廟大寧，夫人臣猶貴仁，況於人主乎！ 貴德
故桀紂以不仁失天下，湯武以積德有海土，是以聖王貴德而務行之。 貴德
孟子曰：推恩足以及四海；不推恩不足以保妻子。 貴德
古人所以大過人者無他焉，善推其所有而已。 貴德
晏子飲景公酒，令器必新，家老曰：財不足，請斂於民。 貴德
晏子曰：止。 貴德
夫樂者，上下同之，故天子與天下，諸侯與境內，自大夫以下各與其僚，無有獨樂；今上樂其樂，下傷其費，是獨樂者也，不可。 貴德
齊桓公北伐山戎氏，其道過燕，燕君逆而出境，桓公問管仲曰：諸侯相逆固出境乎？管仲曰：非天子不出境。 貴德
桓公曰：然則燕君畏而失禮也，寡人不道而使燕君失禮，乃割燕君所至之地以與燕君。 貴德
諸侯聞之，皆朝於齊。 貴德
《詩》云：靖恭爾位，好是正直，神之聽之，介爾景福。 貴德
此之謂也。 貴德
景公探爵鷇，鷇弱故反之，晏子聞之，不待請而入見，景公汗出惕然，晏子曰：君胡為者也？景公曰：我採爵鷇，鷇弱故反之。 貴德
晏子逡巡北面再拜而賀之：吾君有聖王之道矣。 貴德
景公曰：寡人入探爵鷇，鷇弱故反之，其當聖王之道者何也？晏子對曰：君探爵鷇，鷇弱故反之，是長幼也；吾君仁愛，禽獸之加焉，而況於人乎？此聖王之道也。 貴德
景公睹嬰兒有乞於途者，公曰：是無歸夫？晏子對曰：君存何為無歸，使養之，可立而以聞。 貴德
景公遊於壽宮，睹長年負薪而有饑色，公悲之，喟然嘆曰：令吏養之。 貴德
晏子曰：臣聞之，樂賢而哀不肖，守國之本也；今君愛老而恩無不逮，治國之本也。 貴德
公笑有喜色。 貴德
晏子曰：聖王見賢以樂賢，見不肖以哀不肖；今請求老弱之不養，鰥寡之不室者，論而供秩焉。 貴德
景公曰：諾。 貴德
於是老弱有養，鰥寡有室。 貴德
桓公之平陵，見家人有年老而自養者，公問其故，對曰：吾有子九人，家貧無以妻之，吾使傭而未返也。 貴德
桓公取外御者五人妻之，管仲入見曰：公之施惠不亦小矣。 貴德
公曰：何也？對曰：公待所見而施惠焉，則齊國之有妻者少矣。 貴德
公曰：若何？管仲曰：令國丈夫三十而室，女子十五而嫁。 貴德
孝宣皇帝初即位，守廷尉吏路溫舒上書，言尚德緩刑，其詞曰：陛下初即至尊，與天合符，宜改前世之失，正始受之統，滌煩文，除民疾，存亡繼絕，以應天德，天下幸甚。 貴德
臣聞往者秦有十失，其一尚存，治獄吏是也；昔秦之時，滅文學，好武勇，賤仁義之士，貴治獄之吏，正言謂之誹謗，謁過謂之妖言，故盛服先生，不用於世，忠良切言，皆鬱於胸，譽諛之聲，日滿於耳，虛美薰心，實禍蔽塞，此乃秦之所以亡天下也。 貴德
方今海內賴陛下厚恩，無金革之危，饑寒之患，父子夫婦戮力安家，天下幸甚；然太平之未洽者，獄亂之也。 貴德
夫獄天下之命，死者不可生，斷者不可屬，《書》曰：『與其殺不辜，寧失不經。 貴德
』今治獄吏則不然，上下相驅，以刻為明，深者獲公名，平者多後患；故治獄吏皆欲人死，非憎人也，自安之道，在人之死，是以死人之血，流離於市；被刑之徒，比肩而立，大辟之計，歲以萬數，此聖人所以傷太平之未洽。 貴德
凡以是也。 貴德
人情安則樂生，痛則思死，捶楚之下，何求而不得；故囚人不勝痛，則飾誣詞以示之，吏治者利其然，則指道以明之，上奏恐卻，則鍛煉而周內之，蓋奏當之成，雖皋陶聽之，猶以為死有餘罪，何則？成鍊之者眾而文致之罪明也。 貴德
是以獄吏專為深刻，殘賊而無理，偷為一切，不顧國患，此世之大賊也，故俗語云：『畫地作獄，議不可入；刻本為吏，期不可對。 貴德
』此皆疾吏之風，悲痛之辭也。 貴德
故天下之患，莫深於獄，敗法亂政，離親塞道，莫甚乎治獄之吏，此臣所謂一尚存也。 貴德
臣聞鳥鷇之卵不毀，而後鳳凰集；誹謗之罪不誅，而後良言進，故傳曰：『山藪藏矣，川澤納污。 貴德
』國君含垢，天之道也。 貴德
臣昧死上聞，願陛下察誹謗，聽切言，開天下之口，廣箴諫之路，改亡秦之一失，遵文武之嘉德，省法制，寬刑罰，以廢煩獄；則太平之風可與於世，福履和樂，與天地無極，天下幸甚。 貴德
書奏，皇帝善之，後卒於臨淮太守。 貴德
晉平公春築臺，叔向曰：不可。 貴德
古者聖王貴德而務施，緩刑辟而趨民時；今春築臺，是奪民時也。 貴德
夫德不施，則民不歸；刑不緩，則百姓愁。 貴德
使不歸之民，役愁怨之百姓，而又奪其時，是重竭也；夫牧百姓，養育之而重竭之，豈所以安命安存，而稱為人君於後世哉！ 貴德
平公曰：善！ 貴德
乃罷臺役。 貴德
趙簡子春築臺於邯鄲，天雨而不息，謂左右曰：可無趨種乎？尹鐸對曰：公事急，厝種而懸之臺；夫雖欲趨種，不能得也。 貴德
簡子惕然，乃釋臺罷役曰：我以臺為急，不如民之急也，民以不為臺，故知吾之愛也。 貴德
中行獻子將伐鄭，范文子曰：不可。 貴德
得志於鄭，諸侯讎我，憂必滋長。 貴德
卻至又曰：得鄭是兼國也，兼國則王，王者固多憂乎？文子曰：王者盛其德而遠人歸，故無憂；今我寡德而有王者之功，故多憂。 貴德
今子見無土而欲富者樂乎哉？ 貴德
孔子曰：德不孤，必有鄰。 復恩
夫施德者貴不德，受恩者尚必報；是故臣勞勤以為君而不求其賞，君持施以牧下而無所德，故《易》曰：勞而不怨，有功而不德，厚之至也。 復恩
君臣相與以市道接，君縣祿以待之，臣竭力以報之；逮臣有不測之功，則主加之以重賞，如主有超異之恩，則臣必死以復之。 復恩
孔子曰：北方有獸，其名曰蟨，前足鼠，後足兔，是獸也，甚矣其愛蛩蛩巨虛也，食得甘草，必齧以遺蛩蛩巨虛，蛩蛩巨虛見人將來，必負蟨以走，蟨非性之愛蛩蛩巨虛也，為其假足之故也，二獸者亦非性之愛蟨也，為其得甘草而遺之故也。 復恩
夫禽獸昆蟲猶知比假而相有報也，況於士君子之欲與名利於天下者乎！ 復恩
夫臣不復君之恩而苟營其私門，禍之源也；君不能報臣之功而憚刑賞者，亦亂之基也。 復恩
夫禍亂之原基，由不報恩生矣。 復恩
趙襄子見圍於晉陽，罷圍，賞有功之臣五人，高赫無功而受上賞，五人皆怒，張孟談謂襄子曰：晉陽之中，赫無大功，今與之上賞，何也？襄子曰：吾在拘厄之中，不失臣主之禮唯赫也。 復恩
子雖有功皆驕，寡人與赫上賞，不亦可乎？仲尼聞之曰：趙襄子可謂善賞士乎！ 復恩
賞一人而天下之人臣，莫敢失君臣之禮矣。 復恩
晉文公亡時，陶叔狐從，文公反國，行三賞而不及陶叔狐，陶叔狐見咎犯曰：吾從君而亡十有三年，顏色黎黑，手足胼胝，今君反國行三賞而不及我也，意者君忘我與！ 復恩
我有大故與！ 復恩
子試為我言之君。 復恩
咎犯言之文公，文公曰：嘻，我豈忘是子哉！ 復恩
夫高明至賢，德行全誠，耽我以道，說我以仁，暴浣我行，昭明我名，使我為成人者，吾以為上賞；防我以禮，諫我以誼，蕃援我使我不得為非，數引我而請於賢人之門，吾以為次賞；夫勇壯強禦，難在前則居前，難在後則居後，免我於患難之中者，吾又以為之次。 復恩
且子獨不聞乎？死人者，不如存人之身；亡人者，不如存人之國；三行賞之後，而勞苦之士次之，夫勞苦之士，是子固為首矣，豈敢忘子哉！ 復恩
周內史叔輿聞之曰：文公其霸乎！ 復恩
昔聖王先德而後力，文公其當之矣，《詩》云：『率履不越』，此之謂也。 復恩
晉文公入國，至於河，令棄籩豆茵席，顏色黎黑，手足胼胝者在後，咎犯聞之，中夜而哭，文公曰：吾亡也十有九年矣，今將反國，夫子不喜而哭，何也？其不欲吾反國乎？對曰：籩豆茵席，所以官者也，而棄之；顏色黎黑，手足胼胝，所以執勞苦，而皆後之；臣聞國君蔽士，無所取忠臣；大夫蔽遊，無所取忠友；今至於國，臣在所蔽之中矣，不勝其哀，故哭也。 復恩
文公曰：禍福利害不與咎氏同之者，有如白水！ 復恩
祝之，刀沈璧而盟。 復恩
介子推曰：獻公之子九人，唯君在耳，天未絕晉，必將有主，主晉祀者非君而何？唯二三子者以為己力，不亦誣乎？文公即位，賞不及推，推母曰：盍亦求之？推曰：尤而效之，罪又甚焉。 復恩
且出怨言，不食其食。 復恩
其母曰：亦使知之。 復恩
推曰：言，身之文也；身將隱，安用文？其母曰：能如是，與若俱隱。 復恩
至死不復見推，從者憐之，乃懸書宮門曰：有龍矯矯，頃失其所，五蛇從之，周遍天下，龍饑無食，一蛇割股，龍反其淵，安其壤土，四蛇入穴，皆有處所，一蛇無穴，號於中野。 復恩
文公出見書曰：嗟此介子推也。 復恩
吾方憂王室未圖其功。 復恩
使人召之則亡，遂求其所在，聞其入綿上山中。 復恩
於是文公表綿上山中而封之，以為介推田，號曰介山。 復恩
晉文公出亡，周流天下，舟之僑去虞而從焉，文公反國，擇可爵而爵之，擇可祿而祿之，舟之僑獨不與焉，文公酌諸大夫酒，酒酣，文公曰：二三子盍為寡人賦乎？舟之僑曰：君子為賦，小人請陳其辭，辭曰：有龍矯矯，頃失其所；一蛇從之，周流天下，龍反其淵，安寧其處，一蛇耆乾，獨不得其所。 復恩
文公瞿然曰：子欲爵耶？請待旦日之期；子欲祿邪？請今命廩人。 復恩
舟之僑曰：請而得其賞，廉者不受也；言盡而名至，仁者不為也。 復恩
今天油然作雲，沛然下雨，則曲草興起，莫之能禦。 復恩
今為一人言施一人，猶為一塊土下雨也，土亦不生之矣。 復恩
遂歷階而去。 復恩
文公求之不得，終身誦甫田之詩。 復恩
邴吉有陰德於孝宣皇帝微時，孝宣皇帝即位，眾莫知，吉亦不言，吉從大將軍長史轉遷至御史大夫，宣帝聞之，將封之，會吉病甚，將使人加紳而封之，及其生也，太子太傅夏侯勝曰：此未死也，臣聞之，有陰德者必饗其樂以及其子孫；今此未獲其樂而病甚，非具死病也。 復恩
後病果愈，封為博陽侯，終饗其樂。 復恩
魏文侯攻中山，樂羊將，已得中山，還反報文侯，有喜功之色，文侯命主書曰：群臣賓客所獻書操以進。 復恩
主書者舉兩篋以進，令將軍視之，盡難中山之事也，將軍還走北面而再拜曰：中山之舉也，非臣之力，君之功也。 復恩
平原君既歸趙，楚使春申君將兵救趙，魏信陵君亦矯奪晉鄙軍往救趙，未至，秦急圍邯鄲，邯鄲急且降，平原君患之，邯鄲傳舍吏子李談謂平原君曰：君不憂趙亡乎？平原君曰：趙亡即勝虜，何為不憂？李談曰：邯鄲之民，炊骨易子而食之，可謂至困；而君之後宮數百，婦妾荷綺縠，廚餘粱肉；士民兵盡，或剡木為矛戟；而君之器物鐘磬自恣，若使秦破趙，君安得有此？使趙而全，君何患無有？君誠能令夫人以下，編於士卒間，分工而作之，家所有盡散以饗食士，方其危苦時易為惠耳。 復恩
於是平原君如其計，而勇敢之士三千人皆出死，因從李談赴秦軍，秦軍為卻三十里，亦會楚魏救至，秦軍遂罷。 復恩
李談死，封其父為孝侯。 復恩
秦繆公嘗出，而亡其駿馬，自往求之，見人已殺其馬，方共食其肉，繆公謂曰：是吾駿馬也。 復恩
諸人皆懼而起，繆公曰：吾聞食駿馬肉，不飲酒者殺人。 復恩
即以次飲之酒，殺馬者皆慚而去。 復恩
居三年，晉攻秦繆公，圍之，往時食馬肉者，相謂曰：可以出死報食馬得酒之恩矣。 復恩
遂潰圍。 復恩
繆公卒得以解難，勝晉獲惠公以歸，此德出而福反也。 復恩
楚莊王賜群臣酒，日暮酒酣，燈燭滅，乃有人引美人之衣者，美人援絕其冠纓，告王曰：今者燭滅，有引妾衣者，妾援得其冠纓持之，趣火來上，視絕纓者。 復恩
王曰：賜人酒，使醉失禮，奈何欲顯婦人之節而辱士乎？乃命左右曰：今日與寡人飲，不絕冠纓者不懽。 復恩
群臣百有餘人皆絕去其冠纓而上火，卒盡懽而罷。 復恩
居三年，晉與楚戰，有一臣常在前，五合五奮，首卻敵，卒得勝之，莊王怪而問曰：寡人德薄，又未嘗異子，子何故出死不疑如是？對曰：臣當死，往者醉失禮，王隱忍不加誅也；臣終不敢以蔭蔽之德而不顯報王也，常願肝腦塗地，用頸血湔敵久矣，臣乃夜絕纓者。 復恩
遂敗晉軍，楚得以強，此有陰德者必有陽報也。 復恩
趙宣孟將上之絳，見翳桑下有臥餓人不能動，宣孟止車為之下，餐自含而餔之，餓人再咽而能食，宣孟問：爾何為饑若此？對曰：臣居於絳，歸而糧絕，羞行乞而憎自致，以故至若此。 復恩
宣孟與之壺餐，脯二胊，再拜頓首受之，不敢食，問其故，對曰：向者食之而美，臣有老母，將以貢之。 復恩
宣孟曰：子斯食之，吾更與汝。 復恩
乃復為之簞食，以脯二束與錢百。 復恩
去之絳，居三年，晉靈公欲殺宣孟，置伏士於房中，召宣孟而飲之酒，宣孟知之，中飲而出，靈公命房中士疾追殺之，一人追疾，既及宣孟，向宣孟之面曰：今固是君邪！ 復恩
請為君反，死。 復恩
宣孟曰：子名為誰？及是且對曰：何以名為？臣是夫桑下之餓人也。 復恩
遂鬥，而死，宣孟得以活，此所謂德惠也。 復恩
故惠君子，君子得其福；惠小人，小人盡其力；夫德一人活其身，而況置惠於萬人乎？故曰德無細，怨無小，豈可無樹德而除怨，務利於人哉！ 復恩
利施者福報，怨往者禍來，形於內者應於外，不可不慎也，此書之所謂德無小者也。 復恩
《詩》云：赳赳武夫，公侯干城。 復恩
濟濟多士，文王以寧。 復恩
人君胡可不務愛士乎！ 復恩
孝景時，吳楚反，袁盎以太常使吳，吳王欲使將不肯，欲殺之，使一都尉以五百人圍守盎；盎為吳相時，從史與盎侍兒私通，盎知之不泄，遇之如故人，有告從史，從史懼亡歸，盎自追，遂以侍兒賄之，復為從史。 復恩
及盎使吳見圍守，從史適為守盎校司馬，夜引盎起曰：君可以去矣，吳王期旦日斬君。 復恩
盎不信，曰：公何為者也？司馬曰：臣故為君從史盜侍兒者也。 復恩
盎乃敬對曰：公見親，吾不足以累公。 復恩
司馬曰：君去，臣亦且亡避，吾親君，何患！ 復恩
乃以刀決帳，率徒卒道出，令皆去，盎遂歸報。 復恩
智伯與趙襄子戰於晉陽下而死，智伯之臣豫讓者怒，以其精氣能使襄主動心，乃漆身變形，吞炭更聲，襄主將出，豫讓偽為死人，處於梁下，駟馬驚不進，襄主動心，使使視梁下得豫讓，襄主重其義不殺也。 復恩
又盜，為抵罪，被刑人赭衣，入繕宮，襄主動心，則曰必豫讓也，襄主執而問之曰：子始事中行君，智伯殺中行君，子不能死，還反事之；今吾殺智伯，乃漆身為癘，吞炭為啞，欲殺寡人，何與先行異也？豫讓曰：中行君眾人畜臣，臣亦眾人事之；智伯朝士待臣，臣亦朝士為之用。 復恩
襄子曰：非義也？子壯士也！ 復恩
乃自置車庫中，水漿毋入口者三，日以禮豫讓，讓自知，遂自殺也。 復恩
晉逐欒盈之族，命其家臣有敢從者死，其臣曰：辛俞從之。 復恩
吏得而將殺之，君曰：命汝無得從，敢從何也？辛俞對曰：臣聞三世仕於家者君之，二世者主之；事君以死，事主以勤，為之賜之多也。 復恩
今臣三世於欒氏，受其賜多矣，臣敢畏死而忘三世之恩哉？晉君釋之。 復恩
政有三品：王者之政化之，霸者之政威之，強者之政脅之，夫此三者各有所施，而化之為貴矣。 政理
夫化之不變而後威之，威之不變而後脅之，脅之不變而後刑之；夫至於刑者，則非王者之所得已也。 政理
是以聖王先德教而後刑罰，立榮恥而明防禁；崇禮義之節以示之，賤貨利之弊以變之；修近理內政橛機之禮，壹妃匹之際；則莫不慕義禮之榮，而惡貪亂之恥。 政理
其所由致之者，化使然也。 政理
季孫問於孔子曰：如殺無道，以就有道，何如？孔子曰：子為政，焉用殺，子欲善而民善矣。 政理
君子之德，風也；小人之德，草也；草上之風必偃。 政理
言明其化而已矣，治國有二機，刑德是也；王者尚其德而布其刑，霸者刑德並湊，強國先其刑而後德。 政理
夫刑德者，化之所由興也。 政理
德者，養善而進闕者也；刑者，懲惡而禁後者也；故德化之崇者至於賞，刑罰之甚者至於誅；夫誅賞者，所以別賢不肖，而列有功與無功也。 政理
故誅賞不可以繆，誅賞繆則善惡亂矣。 政理
夫有功而不賞，則善不勸，有過而不誅，則惡不懼，善不勸而能以行化乎天下者，未嘗聞也。 政理
《書》曰：『畢協賞罰』，此之謂也。 政理
水濁則魚困，令苛則民亂，城峭則必崩，岸竦則必阤。 政理
故夫治國，譬若張琴，大絃急則小絃絕矣，故曰急轡御者非千里御也。 政理
有聲之聲，不過百里，無聲之聲，延及四海；故祿過其功者損，名過其實者削，情行合而民副之，禍福不虛至矣。 政理
《詩》云：何其處也，必有與也；何其久也，必有以也。 政理
此之謂也。 政理
公叔文子為楚令尹三年，民無敢入朝，公叔子見曰：嚴矣。 政理
文子曰：朝廷之嚴也，寧云妨國家之治哉？公叔子曰：嚴則下喑，下喑則上聾，聾喑不能相通，何國之治也？順針縷者成帷幕，合升斗者實倉廩，并小流而成江海；明主者有所受命而不行，未嘗有所不受也。 政理
衛靈公謂孔子曰：有語寡人為國家者，謹之於廟堂之上而國家治矣，其可乎？孔子曰：可。 政理
愛人者，則人愛之；惡人者，則人惡之；知得之己者，亦知得之人；所謂不出於環堵之室而知天下者，知反之己者也。 政理
子貢問治民於孔子，孔子曰：懍懍焉如以腐索御奔馬。 政理
子貢曰：何其畏也！ 政理
孔子曰：夫通達之國皆人也，以道導之，則吾畜也；不以道導之，則吾讎也，若何而毋畏？ 政理
齊桓公謂管仲曰：吾欲舉事於國，昭然如日月，無愚夫愚婦皆曰善，可乎？仲曰：可。 政理
然非聖人之道。 政理
桓公曰：何也？對曰：夫短綆不可以汲深井，知鮮不可以與聖人言，慧士可與辨物，智士可與辨無方，聖人可與辨神明；夫聖人之所為，非眾人之所及也。 政理
民知十己，則尚與之爭，曰不如吾也，百己則疵其過，千己則誰而不信。 政理
是故民不可稍而掌也，可并而牧也；不可暴而殺也，可麾而致也；眾不可戶說也，可舉而示也。 政理
衛靈公問於史鰌曰：政孰為務？對曰：大理為務，聽獄不中，死者不可生也，斷者不可屬也，故曰：大理為務。 政理
少焉，子路見公，公以史鰌言告之，子路曰：司馬為務，兩國有難，兩軍相當，司馬執枹以行之，一鬥不當，死者數萬，以殺人為非也，此其為殺人亦眾矣，故曰：司馬為務。 政理
少焉，子貢入見，公以二子言告之，子貢曰：不識哉！ 政理
昔禹與有扈氏戰，三陳而不服，禹於是修教一年而有扈氏請服，故曰：去民之所事，奚獄之所聽？兵革之不陳，奚鼓之所鳴？故曰：教為務也。 政理
齊桓公出獵，逐鹿而走入山谷之中，見一老公而問之曰：是為何谷？對曰：為愚公之谷。 政理
桓公曰：何故？對曰：以臣名之。 政理
桓公曰：今視公之儀狀，非愚人也，何為以公名？對曰：臣請陳之，臣故畜牸牛生子而大，賣之而買駒，少年曰：『牛不能生馬。 政理
』遂持駒去。 政理
傍鄰聞之，以臣為愚，故名此谷為愚公之谷。 政理
桓公曰：公誠愚矣，夫何為而與之？桓公遂歸。 政理
明日朝，以告管仲，管仲正衿再拜曰：此夷吾之愚也，使堯在上，咎繇為理，安有取人之駒者乎？若有見暴如是叟者，又必不與也，公知獄訟之不正，故與之耳，請退而修政。 政理
孔子曰：弟子記之，桓公，霸君也；管仲，賢佐也；猶有以智為愚者也，況不及桓公管仲者也。 政理
魯有父子訟者，康子曰：殺之！ 政理
孔子曰：未可殺也。 政理
夫民不知子父訟之不善者久矣，是則上過也；上有道，是人亡矣。 政理
康子曰：夫治民以孝為本，今殺一人以戮不孝，不亦可乎？孔子曰：不孝而誅之，是虐殺不辜也。 政理
三軍大敗，不可誅也；獄訟不治，不可刑也；上陳之教而先服之，則百姓從風矣，躬行不從而后俟之以刑，則民知罪矣；夫一仞之牆，民不能踰，百仞之山，童子升而遊焉，陵遲故也！ 政理
今是仁義之陵遲久矣，能謂民弗踰乎？《詩》曰：『俾民不迷！ 政理
』昔者君子導其百姓不使迷，是以威厲而不至，刑錯而不用。 政理
於是訟者聞之，乃請無訟。 政理
魯哀公問政於孔子，對曰：政有使民富且壽。 政理
哀公曰：何謂也？孔子曰：薄賦斂則民富，無事則遠罪，遠罪則民壽。 政理
公曰：若是則寡人貧矣。 政理
孔子曰：《詩》云：『凱悌君子，民之父母』，未見其子富而父母貧者也。 政理
文王問於呂望曰：為天下若何？對曰：王國富民，霸國富士；僅存之國，富大夫；亡道之國，富倉府；是謂上溢而下漏。 政理
文王曰：善！ 政理
對曰：宿善不祥。 政理
是日也，發其倉府，以賑鰥、寡、孤、獨。 政理
武王問於太公曰：治國之道若何？太公對曰：治國之道，愛民而已。 政理
曰：愛民若何？曰：利之而勿害，成之勿敗，生之勿殺，與之勿奪，樂之勿苦，喜之勿怒，此治國之道，使民之誼也，愛之而已矣。 政理
民失其所務，則害之也；農失其時，則敗之也；有罪者重其罰，則殺之也；重賦斂者，則奪之也；多徭役以罷民力，則苦之也；勞而擾之，則怒之也。 政理
故善為國者遇民，如父母之愛子，兄之愛弟，聞其饑寒為之哀，見其勞苦為之悲。 政理
武王問於太公曰：賢君治國何如？對曰：賢君之治國，其政平，其吏不苛，其賦斂節，其自奉薄，不以私善害公法，賞賜不加於無功，刑罰不施於無罪，不因喜以賞，不因怒以誅，害民者有罪，進賢舉過者有賞，後宮不荒，女謁不聽，上無婬慝，下不陰害，不幸宮室以費財，不多觀游臺池以罷民，不彫文刻鏤以逞耳目，宮無腐蠹之藏，國無流餓之民，此賢君之治國也。 政理
武王曰：善哉！ 政理
武王問於太公曰：為國而數更法令者何也？太公曰：為國而數更法令者，不法法，以其所善為法者也；故令出而亂，亂則更為法，是以其法令數更也。 政理
成王問政於尹逸曰：吾何德之行而民親其上？對曰：使之以時而敬順之，忠而愛之，布令信而不食言。 政理
王曰：其度安至？對曰：如臨深淵，如履薄冰。 政理
王曰：懼哉！ 政理
對曰：天地之間，四海之內，善之則畜之，不善則讎也；夏、殷之臣，反讎桀、紂而臣湯、武，夙沙之民，自攻其主而歸神農氏。 政理
此君之所明知也，若何其無懼也？ 政理
仲尼見梁君，梁君問仲尼曰：吾欲長有國，吾欲列都之得，吾欲使民安不惑，吾欲使士竭其力，吾欲使日月當時，吾欲使聖人自來，吾欲使官府治，為之奈何？仲尼對曰：千乘之君，萬乘之主，問於丘者多矣，未嘗有如主君問丘之術也，然而盡可得也。 政理
丘聞之，兩君相親，則長有國；君惠臣忠，則列都之得；毋殺不辜，毋釋罪人，則民不惑；益士祿賞，則竭其力；尊天敬鬼，則日月當時；善為刑罰，則聖人自來；尚賢使能，則官治。 政理
梁君曰：豈有不然哉！ 政理
子貢曰：葉公問政於夫子，夫子曰：『政在附近來遠』，魯哀公問政於夫子，夫子曰：『政在於諭臣』。 政理
齊景公問政於夫子，夫子曰：『政在於節用』。 政理
三君問政於夫子，夫子應之不同，然則政有異乎？孔子曰：夫荊之地廣而都狹，民有離志焉，故曰在於附近而來遠。 政理
哀公有臣三人，內比周公以惑其君，外障諸侯賓客以蔽其明，故曰政在諭臣。 政理
齊景公奢於臺榭，淫於苑囿，五官之樂不解，一旦而賜人百乘之家者三，故曰政在於節用，此三者政也，詩不云乎：『亂離斯瘼，爰其適歸』，此傷離散以為亂者也，『匪其止共，惟王之邛』，此傷姦臣蔽主以為亂者也，『相亂蔑資，魯莫惠我師』，此傷奢侈不節以為亂者也，察此三者之所欲，政其同乎哉！ 政理
公儀休相魯，魯君死，左右請閉門，公儀休曰：止！ 政理
池淵吾不稅，蒙山吾不賦，苛令吾不布，吾已閉心矣！ 政理
何閉於門哉？ 政理
子產相鄭，簡公謂子產曰：內政毋出，外政毋入。 政理
夫衣裘之不美，車馬之不飾，子女之不潔，寡人之醜也；國家之不治，封疆之不正，夫子之醜也。 政理
子產相鄭，終簡公之身，內無國中之亂，外無諸侯之患也；子產之從政也，擇能而使之：馮簡子善斷事，子太叔善決而文，公孫揮知四國之為而辨於其大夫之族姓，變而立至，又善為辭令，裨諶善謀，於野則獲，於邑則否，有事乃載裨諶與之適野，使謀可否，而告馮簡子斷之，使公孫揮為之辭令，成乃受子太叔行之，以應對賓客，是以鮮有敗事也。 政理
董安于治晉陽，問政於蹇老，蹇老曰：曰忠、曰信、曰敢。 政理
董安于曰：安忠乎？曰：忠於主。 政理
曰：安信乎？曰：信於令。 政理
曰：安敢乎？曰：敢於不善人。 政理
董安于曰：此三者足矣。 政理
魏文侯使西門豹往治於鄴，告之曰：必全功成名布義。 政理
豹曰：敢問全功成名布義為之奈何？文侯曰：子往矣！ 政理
是無邑不有賢豪辨博者也，無邑不有好揚人之惡，蔽人之善者也。 政理
往必問豪賢者，因而親之；其辨博者，因而師之；問其好揚人之惡，蔽人之善者，因而察之，不可以特聞從事。 政理
夫耳聞之不如目見之，目見之不如足踐之，足踐之不如手辨之；人始入官，如入晦室，久而愈明，明乃治，治乃行。 政理
人君之欲平治天下而垂榮名者，必尊賢而下士。 尊賢
《易》曰：自上下下，其道大光。 尊賢
又曰：以貴下賤，大得民也。 尊賢
夫明王之施德而下下也，將懷遠而致近也。 尊賢
夫朝無賢人，猶鴻鵠之無羽翼也，雖有千里之望，猶不能致其意之所欲至矣；是故游江海者託於船，致遠道者託於乘，欲霸王者託於賢；伊尹、呂尚、管夷吾、百里奚，此霸王之船乘也。 尊賢
釋父兄與子孫，非疏之也；任庖人釣屠與仇讎僕虜，非阿之也；持社稷立功名之道，不得不然也。 尊賢
猶大匠之為宮室也，量小大而知材木矣，比功效而知人數矣。 尊賢
是故呂尚聘而天下知商將亡，而周之王也；管夷吾，百里奚任，而天下知齊秦之必霸也，豈特船乘哉！ 尊賢
夫成王霸固有人，亡國破家亦固有人；桀用于莘，紂用惡來，宋用唐鞅，齊用蘇秦，秦用趙高，而天下知其亡也；非其人而欲有功，譬其若夏至之日而欲夜之長也，射魚指天而欲發之當也；雖舜禹猶亦困，而又況乎俗主哉！ 尊賢
春秋之時，天子微弱，諸侯力政，皆叛不朝；眾暴寡，強劫弱，南夷與北狄交侵，中國之不絕若線。 尊賢
桓公於是用管仲、鮑叔、隰朋、賓胥無、甯戚，三存亡國，一繼絕世，救中國，攘戎狄，卒脅荊蠻，以尊周室，霸諸侯。 尊賢
晉文公用咎犯、先軫、陽處父，強中國，敗強楚，合諸侯，朝天子，以顯周室。 尊賢
楚莊王用孫叔敖、司馬子反、將軍子重，征陳從鄭，敗強晉，無敵於天下。 尊賢
秦穆公用百里子、蹇叔子、王子廖及由余，據有雍州，攘敗西戎。 尊賢
吳用延州萊季子，并翼州，揚威於雞父。 尊賢
鄭僖公富有千乘之國，貴為諸侯，治義不順人心，而取弒於臣者，不先得賢也。 尊賢
至簡公用子產、裨諶、世叔、行人子羽，賊臣除，正臣進，去強楚，合中國，國家安寧，二十餘年，無強楚之患。 尊賢
故虞有宮之奇，晉獻公為之終夜不寐；楚有子玉得臣，文公為之側席而坐，遠乎賢者之厭難折衝也。 尊賢
夫宋襄公不用公子目夷之言，大辱於楚；曹不用僖負羈之諫，敗死於戎。 尊賢
故共惟五始之要，治亂之端，在乎審己而任賢也。 尊賢
國家之任賢而吉，任不肖而凶，案往世而視己事，其必然也，如合符，此為人君者，不可以不慎也。 尊賢
國家惛亂而良臣見，魯國大亂，季友之賢見，僖公即位而任季子，魯國安寧，外內無憂，行政二十一年，季子之卒後，邾擊其南，齊伐其北，魯不勝其患，將乞師於楚以取全耳，故傳曰：患之起必自此始也。 尊賢
公子買不可使戍衛，公子遂不聽君命而擅之晉，內侵於臣下，外困於兵亂，弱之患也。 尊賢
僖公之性，非前二十一年常賢，而後乃漸變為不肖也，此季子存之所益，亡之所損也。 尊賢
夫得賢失賢，其損益之驗如此，而人主忽於所用，甚可疾痛也。 尊賢
夫智不足以見賢，無可奈何矣，若智能見之，而強不能決，猶豫不用，而大者死亡，小者亂傾，此甚可悲哀也。 尊賢
以宋殤公不知孔父之賢乎，安知孔父死，己必死，趨而救之，趨而救之者，是知其賢也。 尊賢
以魯莊公不知季子之賢乎，安知疾將死，召季子而授之國政，授之國政者，是知其賢也。 尊賢
此二君知能見賢而皆不能用，故宋殤公以殺死，魯莊公以賊嗣，使宋殤蚤任孔父，魯莊素用季子，乃將靖鄰國，而況自存乎！ 尊賢
鄒子說梁王曰：伊尹故有莘氏之媵臣也，湯立以為三公，天下之治太平。 尊賢
管仲故成陰之狗盜也，天下之庸夫也，齊桓公得之以為仲父。 尊賢
百里奚道之於路，傳賣五羊之皮，秦穆公委之以政。 尊賢
甯戚故將車人也，叩轅行歌於康之衢，桓公任以國。 尊賢
司馬喜髕腳於宋，而卒相中山。 尊賢
范睢折脅拉齒於魏而後為應侯。 尊賢
太公望故老婦之出夫也，朝歌之屠佐也，棘津迎客之舍人也，年七十而相周，九十而封齊。 尊賢
故《詩》曰：『綿綿之葛，在於曠野，良工得之，以為絺紵，良工不得，枯死於野。 尊賢
』此七士者，不遇明君聖主，幾行乞丐，枯死於中野，譬猶綿綿之葛矣。 尊賢
眉睫之徵，接而形於色；聲音之風，感而動乎心。 尊賢
甯戚擊牛角而商歌，桓公聞而舉之；鮑龍跪石而登嵼，孔子為之下車；堯、舜相見不違桑陰，文王舉太公不以日久。 尊賢
故賢聖之接也，不待久而親；能者之相見也，不待試而知矣。 尊賢
故士之接也，非必與之臨財分貨，乃知其廉也；非必與之犯難涉危，乃知其勇也。 尊賢
舉事決斷，是以知其勇也；取與有讓，是以知其廉也。 尊賢
故見虎之尾，而知其大於貍也；見象之牙，而知其大於牛也。 尊賢
一節見則百節知矣。 尊賢
由此觀之，以所見可以占未發，睹小節固足以知大體矣。 尊賢
禹以夏王，桀以夏亡；湯以殷王，紂以殷亡。 尊賢
闔廬以吳戰勝無敵於天下，而夫差以見禽於越，文公以晉國霸，而厲公以見弒於匠麗之宮，威王以齊強於天下，而湣王以弒死於廟梁，穆公以秦顯名尊號，而二世以劫於望夷，其所以君王者同，而功跡不等者，所任異也！ 尊賢
是故成王處襁褓而朝諸侯，周公用事也。 尊賢
趙武靈王五十年而餓死於沙丘，任李充故也。 尊賢
桓公得管仲，九合諸侯，一匡天下，失管仲，任豎刁易牙，身死不葬，為天下笑，一人之身，榮辱俱施焉，在所任也。 尊賢
故魏有公子無忌，削地復得；趙任藺相如，秦兵不敢出鄢陵；任唐睢，國獨特立。 尊賢
楚有申包胥，而昭王反位；齊有田單，襄王得國。 尊賢
由此觀之，國無賢佐俊士，而能以成功立名，安危繼絕者，未嘗有也。 尊賢
故國不務大而務得民心；佐不務多，而務得賢俊。 尊賢
得民心者民往之，有賢佐者士歸之，文王請除炮烙之刑而殷民從，湯去張網者之三面而夏民從，越王不隳舊冢而吳人服，以其所為之順於民心也。 尊賢
故聲同則處異而相應，德合則未見而相親，賢者立於本朝，則天下之豪，相率而趨之矣，何以知其然也？曰：管仲，桓公之賊也，鮑叔以為賢於己而進之為相，七十言而說乃聽，遂使桓公除報讎之心而委國政焉。 尊賢
桓公垂拱無事而朝諸侯，鮑叔之力也；管仲之所以能北走桓公無自危之心者，同聲於鮑叔也。 尊賢
紂殺王子比干，箕子被髮而佯狂，陳靈公殺泄冶而鄧元去陳；自是之後，殷兼於周，陳亡於楚，以其殺比干、泄冶而失箕子與鄧元也。 尊賢
燕昭王得郭隗，而鄒衍、樂毅以齊趙至，蘇子、屈景以周楚至，於是舉兵而攻齊，棲閔王於莒，燕校地計眾，非與齊均也，然所以能信意至於此者，由得士也。 尊賢
故無常安之國，無恒治之民；得賢者則安昌，失之者則危亡，自古及今，未有不然者也。 尊賢
明鏡所以昭形也，往古所以知今也，夫知惡往古之所以危亡，而不務襲跡於其所以安昌，則未有異乎卻走而求逮前人也，太公知之，故舉微子之後而封比干之墓，夫聖人之於死尚如是其厚也，況當世而生存者乎！ 尊賢
則其弗失可識矣。 尊賢
齊景公問於孔子曰：秦穆公其國小，處僻而霸，何也？對曰：其國小而志大，雖處僻而其政中，其舉果，其謀和，其令不偷；親舉五羖大夫於係縲之中，與之語三日而授之政，以此取之，雖王可也，霸則小矣。 尊賢
或曰：將謂桓公仁義乎？殺兄而立，非仁義也；將謂桓公恭儉乎？與婦人同輿，馳於邑中，非恭儉也；將謂桓公清潔乎？閨門之內，無可嫁者，非清潔也。 尊賢
此三者亡國失君之行也，然而桓公兼有之，以得管仲隰朋，九合諸侯，一匡天下，畢朝周室，為五霸長，以其得賢佐也；失管仲隰朋，任豎刁易牙，身死不葬，蟲流出戶。 尊賢
一人之身，榮辱俱施者，何者？其所任異也。 尊賢
由此觀之，則任佐急矣。 尊賢
周公旦白屋之士，所下者七十人，而天下之士皆至；晏子所與同衣食者百人，而天下之士亦至；仲尼修道行，理文章，而天下之士亦至矣。 尊賢
伯牙子鼓琴，鍾子期聽之，方鼓而志在太山，鍾子期曰：善哉乎鼓琴！ 尊賢
巍巍乎若太山。 尊賢
少選之間，而志在流水，鍾子期復曰：善哉乎鼓琴！ 尊賢
湯湯乎若流水。 尊賢
鍾子期死，伯牙破琴絕絃，終身不復鼓琴，以為世無足為鼓琴者。 尊賢
非獨鼓琴若此也，賢者亦然，雖有賢者而無以接之，賢者奚由盡忠哉！ 尊賢
驥不自至千里者，待伯樂而後至也。 尊賢
周威公問於甯子曰：取士有道乎？對曰：有，窮者達之，亡者存之，廢者起之；四方之士，則四面而至矣。 尊賢
窮者不達，亡者不存，廢者不起；四方之士，則四面而畔矣。 尊賢
夫城固不能自守，兵利不能自保，得士而失之，必有其間，夫士存則君尊，士亡則君卑。 尊賢
周武公曰：士壹至如此乎？對曰：君不聞夫楚平王有士，曰楚傒胥丘，負客，王將殺之，出亡之晉；晉人用之，是為城濮之戰。 尊賢
又有士曰苗賁皇，王將殺之，出亡走晉；晉人用之，是為鄢陵之戰。 尊賢
又有士曰上解于，王將殺之，出亡走晉；晉人用之，是為兩堂之戰。 尊賢
又有士曰伍子胥，王殺其父兄，出亡走吳；闔閭用之，於是興師而襲郢，故楚之大得罪於梁鄭宋衛之君，猶未遽至于此也。 尊賢
此四得罪於其士，三暴其民骨，一亡其國。 尊賢
由是觀之，士存則國存，士亡則國亡；子胥怒而亡之，申包胥怒而存之；士胡可無貴乎！ 尊賢
哀公問於孔子曰：人若何而可取也？孔子對曰：毋取拑者，無取健者，毋取口銳者。 尊賢
哀公曰：何謂也？孔子曰：拑者大給利不可盡用；健者必欲兼人，不可以為法也；口銳者多誕而寡信，後恐不驗也。 尊賢
夫弓矢和調而後求其中焉；馬愨愿順，然後求其良材焉；人必忠信重厚，然後求其知能焉。 尊賢
今有人不忠信重厚而多智能，如此人者，譬猶豺狼與，不可以身近也。 尊賢
是故先其仁義之誠者，然後親之；於是有知能者，然後任之；故曰：親仁而使能。 尊賢
夫取人之術也，觀其言而察其行，夫言者所以抒其匈而發其情者也，能行之士必能言之，是故先觀其言而揆其行，夫以言揆其行，雖有姦軌之人，無以逃其情矣。 尊賢
哀公曰：善。 尊賢
周公攝天子位七年，布衣之士，執贄所師見者十二人，窮巷白屋所見者四十九人，時進善者百人，教士者千人，官朝者萬人。 尊賢
當此之時，誠使周公驕而且吝，則天下賢士至者寡矣，苟有至者，則必貪而尸祿者也，尸祿之臣，不能存君矣。 尊賢
齊桓公設庭燎，為士之欲造見者，期年而士不至，於是東野鄙人有以九九之術見者，桓公曰：九九何足以見乎？鄙人對曰：臣非以九九為足以見也，臣聞主君設庭燎以待士，期年而士不至，夫士之所以不至者，君、天下賢君也；四方之士，皆自以論而不及君，故不至也。 尊賢
夫九九薄能耳，而君猶禮之，況賢於九九乎？夫太山不辭壤石，江海不逆小流，所以成大也，《詩》云：『先民有言，詢于芻蕘。 尊賢
』言博謀也。 尊賢
桓公曰善，乃因禮之。 尊賢
期月四方之士，相攜而並至，《詩》曰：自堂徂基，自羊徂牛。 尊賢
言以內及外，以小及大也。 尊賢
齊景公伐宋，至於岐隄之上，登高以望，太息而歎曰：昔我先君桓公，長轂八百乘以霸諸侯，今我長轂三千乘，而不敢久處於此者，豈其無管仲歟！ 尊賢
弦章對曰：臣聞之，水廣則魚大，君明則臣忠；昔有桓公，故有管仲；今桓公在此，則車下之臣盡管仲也。 尊賢
趙簡子游於河而樂之，歎曰：安得賢士而與處焉！ 尊賢
舟人古乘跪而對曰：夫珠玉無足，去此數千里而所以能來者，人好之也；今士有足而不來者，此是吾君不好之乎！ 尊賢
趙簡子曰：吾門左右客千人，朝食不足，暮收市征，暮食不足，朝收市征，吾尚可謂不好士乎？舟人古乘對曰：鴻鵠高飛遠翔，其所恃者六翮也，背上之毛，腹下之毳，無尺寸之數，去之滿把，飛不能為之益卑；益之滿把，飛不能為之益高。 尊賢
不知門下左右客千人者，有六翮之用乎？將盡毛毳也。 尊賢
齊宣王坐，淳于髡侍，宣王曰：先生論寡人何好？淳于髡曰：古者所好四，而王所好三焉。 尊賢
宣王曰：古者所好，何與寡人所好？淳于髡曰：古者好馬，王亦好馬；古者好味，王亦好味；古者好色，王亦好色；古者好士，王獨不好士。 尊賢
宣王曰：國無士耳，有則寡人亦說之矣。 尊賢
淳于髡曰：古者驊騮騏驥，今無有，王選於眾，王好馬矣；古者有豹象之胎，今無有，王選于眾，王好味矣；古者有毛廧西施，今無有，王選於眾，王好色矣。 尊賢
王必將待堯舜禹湯之士而後好之，則禹湯之士亦不好王矣。 尊賢
宣王嘿然無以應。 尊賢
衛君問於田讓曰：寡人封侯盡千里之地，賞賜盡御府繒帛而士不至，何也？田讓對曰：君之賞賜，不可以功及也；君之誅罰，不可以理避也；猶舉杖而呼狗，張弓而祝雞矣；雖有香餌而不能致者，害之必也。 尊賢
宗衛相齊，遇逐罷歸舍，召門尉田饒等二十有七而問焉，曰：士大夫誰能與我赴諸侯者乎？田饒等皆伏而不對。 尊賢
宗衛曰：何士大夫之易得而難用也！ 尊賢
饒對曰：非士大夫之難用也，是君不能用也。 尊賢
宗衛曰：不能用士大夫何若？田饒對曰：廚中有臭肉，則門下無死士矣。 尊賢
今夫三升之稷不足於士；而君雁鶩有餘粟。 尊賢
紈素綺繡靡麗。 尊賢
堂楯從風雨弊，而士曾不得以緣衣；果園梨粟，後宮婦人摭以相擿，而士曾不得一嘗，且夫財者，君之所輕也；死者士之所重也，君不能用所輕之財，而欲使士致所重之死，豈不難乎哉？於是宗衛面有慚色，逡巡避席而謝曰：此衛之過也。 尊賢
魯哀公問於孔子曰：當今之時，君子誰賢？對曰：衛靈公。 尊賢
公曰：吾聞之，其閨門之內，姑姐妹無別。 尊賢
對曰：臣觀於朝廷，未觀於堂陛之間也。 尊賢
靈公之弟曰公子渠牟，其知足以治千乘之國，其信足以守之，而靈公愛之。 尊賢
又有士曰王材，國有賢人，必進而任之，無不達也；不能達，退而與分其祿，而靈公尊之。 尊賢
又有士曰慶足，國有大事，則進而治之，無不濟也，而靈公說之。 尊賢
史鰌去衛，靈公邸舍三月，琴瑟不御，待史鰌之入也而後入，臣是以知其賢也。 尊賢
介子推行年十五而相荊，仲尼聞之，使人往視，還曰：廊下有二十五俊士，堂上有二十五老人。 尊賢
仲尼曰：合二十五人之智，智於湯武；并二十五人之力，力於彭祖。 尊賢
以治天下，其固免矣乎！ 尊賢
《易》曰：王臣蹇蹇，匪躬之故。 正諫
人臣之所以蹇蹇為難，而諫其君者非為身也，將欲以匡君之過，矯君之失也。 正諫
君有過失者，危亡之萌也；見君之過失而不諫，是輕君之危亡也。 正諫
夫輕君之危亡者，忠臣不忍為也。 正諫
三諫而不用則去，不去則身亡；身亡者，仁人之所不為也。 正諫
是故諫有五：一曰正諫，二曰降諫，三曰忠諫，四曰戇諫，五曰諷諫。 正諫
孔子曰：吾其從諷諫乎。 正諫
夫不諫則危君，固諫則危身；與其危君、寧危身；危身而終不用，則諫亦無功矣。 正諫
智者度君權時，調其緩急而處其宜，上不敢危君，下不以危身，故在國而國不危，在身而身不殆；昔陳靈公不聽泄冶之諫而殺之，曹羈三諫曹君不聽而去，春秋序義雖俱賢而曹羈合禮。 正諫
齊景公遊於海上而樂之，六月不歸，令左右曰：敢有先言歸者致死不赦。 正諫
顏斶趨進諫曰：君樂治海上而六月不歸，彼儻有治國者，君且安得樂此海也！ 正諫
景公援戟將斫之，顏斶趨進，撫衣待之曰：君奚不斫也？昔者桀殺關龍逢，紂殺王子比干，君之賢非此二主也，臣之材，亦非此二子也，君奚不斫？以臣參此二人者，不亦可乎？景公說，遂歸，中道聞國人謀不內矣。 正諫
楚莊王立為君，三年不聽朝，乃令於國曰：寡人惡為人臣而遽諫其君者，今寡人有國家，立社稷，有諫則死無赦。 正諫
蘇從曰：處君之高爵，食君之厚祿，愛其死而不諫其君，則非忠臣也。 正諫
乃入諫。 正諫
莊王立鼓鐘之間，左伏楊姬，右擁越姬，左裯衽，右朝服，曰：吾鼓鐘之不暇，何諫之聽！ 正諫
蘇從曰：臣聞之，好道者多資，好樂者多迷，好道者多糧，好樂者多亡；荊國亡無日矣，死臣敢以告王。 正諫
王曰善。 正諫
左執蘇從手，右抽陰刃，刎鐘鼓之懸，明日授蘇從為相。 正諫
晉平公好樂，多其賦斂，下治城郭，曰：敢有諫者死。 正諫
國人憂之，有咎犯者，見門大夫曰：臣聞主君好樂，故以樂見。 正諫
門大夫入言曰：晉人咎犯也，欲以樂見。 正諫
平公曰：內之。 正諫
止坐殿上，則出鐘磬竽瑟。 正諫
坐有頃。 正諫
平公曰：客子為樂？咎犯對曰：臣不能為樂，臣善隱。 正諫
平公召隱士十二人。 正諫
咎犯曰：隱臣竊顧昧死御。 正諫
平公諾。 正諫
咎犯申其左臂而詘五指，平公問於隱官曰：占之為何？隱官皆曰：不知。 正諫
平公曰：歸之。 正諫
咎犯則申其一指曰：是一也，便遊赭盡而峻城闕。 正諫
二也，柱梁衣繡，士民無褐。 正諫
三也，侏儒有餘酒，而死士渴。 正諫
四也，民有饑色，而馬有栗秩。 正諫
五也，近臣不敢諫，遠臣不敢達。 正諫
平公曰善。 正諫
乃屏鐘鼓，除竽瑟，遂與咎犯參治國。 正諫
孟嘗君將西入秦，賓客諫之百通，則不聽也，曰：以人事諫我，我盡知之；若以鬼道諫我，我則殺之。 正諫
謁者入曰：有客以鬼道聞。 正諫
曰：請客入。 正諫
客曰：臣之來也，過於淄水上，見一土耦人，方與木梗人語，木梗謂土耦人曰：『子先，土也，持子以為耦人，遇天大雨，水潦並至，子必沮壞。 正諫
』應曰：『我沮乃反吾真耳，今子，東園之桃也，刻子以為梗，遇天大雨，水潦並至，必浮子，泛泛乎不知所止。 正諫
』今秦，四塞之國也，有虎狼之心，恐其有木梗之患。 正諫
於是孟嘗君逡巡而退，而無以應，卒不敢西嚮秦。 正諫
吳王欲伐荊，告其左右曰：敢有諫者，死！ 正諫
舍人有少孺子者，欲諫不敢，則懷丸操彈，遊於後園，露沾其衣，如是者三旦，吳王曰：子來何苦沾衣如此？對曰：園中有樹，其上有蟬，蟬高居悲鳴飲露，不知螳螂在其後也！ 正諫
螳螂委身曲附，欲取蟬而不顧知黃雀在其傍也！ 正諫
黃雀延頸欲啄螳螂而不知彈丸在其下也！ 正諫
此三者皆務欲得其前利而不顧其後之有患也。 正諫
吳王曰：善哉！ 正諫
乃罷其兵。 正諫
楚莊王欲伐陽夏，師久而不罷，群臣欲諫而莫敢，莊王獵於雲夢，椒舉進諫曰：王所以多得獸者，馬也；而王國亡，王之馬豈可得哉？莊王曰：善，不穀知詘強之可以長諸侯也，知得地之可以為富也；而忘吾民之不用也。 正諫
明日飲諸大夫酒，以椒舉為上客，罷陽夏之師。 正諫
秦始皇帝太后不謹，幸郎嫪毐，封以為長信侯，為生兩子，毐專國事，浸益驕奢，與侍中左右貴臣俱博飲，酒醉爭言而鬥，瞋目大叱曰：吾乃皇帝之假父也，窶人子何敢乃與我亢！ 正諫
所與鬥者走行白皇帝，皇帝大怒，毐懼誅，因作亂，戰咸陽宮。 正諫
毐敗，始皇乃取毐四肢車裂之，取其兩弟囊撲殺之，取皇太后遷之于萯陽宮，下令曰：敢以太后事諫者，戮而殺之！ 正諫
從蒺藜其脊肉，幹四肢而積之闕下，諫而死者二十七人矣。 正諫
齊客茅焦乃往上謁曰：齊客茅焦願上諫皇帝。 正諫
皇帝使使者出問客，得無以太后事諫也，茅焦曰然，使者還白曰：果以太后事諫。 正諫
皇帝曰走往告之，若不見闕下積死人邪？使者問茅焦，茅焦曰：臣聞之天有二十八宿，今死者已有二十七人矣，臣所以來者，欲滿其數耳，臣非畏死人也。 正諫
走入白之，茅焦邑子，同食者盡負其衣物行亡，使者入白之，皇帝大怒曰：是子故來犯吾禁，趣炊鑊湯煮之，是安得積闕下乎！ 正諫
趣召之入，皇帝按劍而坐，口正沫出，使者召之入，茅焦不肯疾行，足趣相過耳，使者趣之，茅焦曰：臣至前則死矣，君獨不能忍吾須臾乎？使者極哀之，茅焦至前再拜謁起，稱曰：臣聞之，夫有生者不諱死，有國者不諱亡；諱死者不可以得生，諱亡者不可以得存。 正諫
死生存亡，聖主所欲急聞也，不審陛下欲聞之不？皇帝曰：何謂也？茅焦對曰：陛下有狂悖之行，陛下不自知邪！ 正諫
皇帝曰：何等也？願聞之。 正諫
茅焦對曰：陛下車裂假父，有嫉妒之心；囊撲兩弟，有不慈之名；遷母萯陽宮，有不孝之行；從蒺藜於諫士，有桀紂之治。 正諫
今天下聞之，盡瓦解無嚮秦者，臣竊恐秦亡為陛下危之，所言已畢，乞行就質。 正諫
乃解衣伏質。 正諫
皇帝下殿，左手接之，右手麾左右曰：赦之，先生就衣，今願受事。 正諫
乃立焦為仲父，爵之上卿；皇帝立駕，千乘萬騎，空左方自行迎太后萯陽宮，歸於咸陽；太后大喜，乃大置酒待茅焦，及飲，太后曰：抗枉令直，使敗更成，安秦之社稷；使妾母子復得相會者，盡茅君之力也。 正諫
楚莊王築層臺，延石千重，延壤百里，士有三月之糧者，大臣諫者七十二人皆死矣；有諸御己者，違楚百里而耕，謂其耦曰：吾將入見於王。 正諫
其耦曰：以身乎？吾聞之，說人主者，皆閒暇之人也，然且至而死矣；今子特草茅之人耳。 正諫
諸御己曰：若與子同耕則比力也，至於說人主不與子比智矣。 正諫
委其耕而入見莊王。 正諫
莊王謂之曰：諸御己來，汝將諫邪？諸御己曰：君有義之用，有法之行。 正諫
且己聞之，土負水者平，木負繩者正，君受諫者聖；君築層臺，延石千重，延壤百里；民之釁咎血成於通塗，然且未敢諫也，己何敢諫乎？顧臣愚，竊聞昔者虞不用宮之奇而晉并之，陳不用子家羈而楚并之，曹不用僖負羈而宋并之，萊不用子猛而齊并之，吳不用子胥而越并之，秦人不用蹇叔之言而秦國危，桀殺關龍逢而湯得之，紂殺王子比干而武王得之，宣王殺杜伯而周室卑；此三天子，六諸侯，皆不能尊賢用辯士之言，故身死而國亡。 正諫
遂趨而出，楚王遽而追之曰：己子反矣，吾將用子之諫；先日說寡人者，其說也不足以動寡人之心，又危加諸寡人，故皆至而死；今子之說，足以動寡人之心，又不危加諸寡人，故吾將用子之諫。 正諫
明日令曰：有能入諫者，吾將與為兄弟。 正諫
遂解層臺而罷民，楚人歌之曰：薪乎萊乎？無諸御己訖無子乎？萊乎薪乎？無諸御己訖無入乎！ 正諫
齊桓公謂鮑叔曰：寡人欲鑄大鐘，昭寡人之名焉，寡人之行，豈避堯舜哉？鮑叔曰：敢問君之行？桓公曰：昔者吾圍譚三年，得而不自與者，仁也；吾北伐孤竹，剗令支而反者，武也；吾為葵丘之會，以偃天下之兵者，文也；諸侯抱美玉而朝者九國，寡人不受者，義也。 正諫
然則文武仁義，寡人盡有之矣，寡人之行豈避堯舜哉！ 正諫
鮑叔曰：君直言，臣直對；昔者公子糾在上位而不讓，非仁也；背太公之言而侵魯境，非義也；壇場之上，詘於一劍，非武也；姪娣不離懷衽，非文也。 正諫
凡為不善遍於物不自知者，無天禍必有人害，天處甚高，其聽甚下；除君過言，天且聞之。 正諫
桓公曰：寡人有過乎？幸記之，是社稷之福也，子不幸教，幾有大罪以辱社稷。 正諫
楚昭王欲之荊臺游，司馬子綦進諫曰：荊臺之游，左洞庭之波，右彭蠡之水；南望獵山，下臨方淮。 正諫
其樂使人遺老而忘死，人君游者盡以亡其國，願大王勿往游焉。 正諫
王曰：荊臺乃吾地也，有地而游之，子何為絕我游乎？怒而擊之。 正諫
於是令尹子西，駕安車四馬，徑於殿下曰：今日荊臺之游，不可不觀也。 正諫
王登車而拊其背曰：荊臺之游，與子共樂之矣。 正諫
步馬十里，引轡而止曰：臣不敢下車，願得有道，大王肯聽之乎？王曰：第言之。 正諫
令尹子西曰：臣聞之，為人臣而忠其君者，爵祿不足以賞也；為人臣而諛其君者，刑罰不足以誅也。 正諫
若司馬子綦者忠君也，若臣者諛臣也；願大王殺臣之軀，罰臣之家，而祿司馬子綦。 正諫
王曰：若我能止，聽公子，獨能禁我游耳，後世游之，無有極時，奈何？令尹子西曰：欲禁後世易耳，願大王山陵崩阤，為陵於荊臺；未嘗有持鐘鼓管絃之樂而游於父之墓上者也。 正諫
於是王還車，卒不游荊臺，令罷先置。 正諫
孔子從魯聞之曰：美哉！ 正諫
令尹子西，諫之於十里之前，而權之於百世之後者也。 正諫
荊文王得如黃之狗，箘簬之矰，以畋於雲夢，三月不反；得舟之姬，淫期年不聽朝。 正諫
保申諫曰：先王卜以臣為保吉，今王得如黃之狗，箘簬之矰，畋於雲澤，三月不反；及得舟之姬，淫期年不聽朝，王之罪當笞。 正諫
匍伏將笞王，王曰：不穀免於襁褓，託於諸侯矣，願請變更而無笞。 正諫
保申曰：臣承先王之命不敢廢，王不受笞，是廢先王之命也；臣寧得罪於王，無負於先王。 正諫
王曰：敬諾。 正諫
乃席王，王伏，保申束細箭五十，跪而加之王背，如此者再，謂王起矣。 正諫
王曰：有笞之名一也。 正諫
遂致之。 正諫
保申曰：臣聞之，君子恥之，小人痛之；恥之不變，痛之何益？保申趨出，欲自流，乃請罪於王，王曰：此不穀之過，保將何罪？王乃變行從保申，殺如黃之狗，折箘簬之矰，逐舟之姬，務治乎荊；兼國三十，令荊國廣大至於此者，保申敢極言之功也。 正諫
蕭何王陵聞之曰：聖主能奉先世之業，而以成功名者，其惟荊文王乎！ 正諫
故天下譽之至今，明主忠臣孝子以為法。 正諫
晉平公使叔向聘於吳，吳人拭舟以逆之，左五百人，右五百人；有繡衣而豹裘者，有錦衣而狐裘者，叔向歸以告平公，平公曰：吳其亡乎！ 正諫
奚以敬舟？奚以敬民？叔向對曰：君為馳底之臺，上何以發千兵？下何以陳鐘鼓？諸侯聞君者，亦曰『奚以敬臺，奚以敬民？』所敬各異也。 正諫
於是平公乃罷臺。 正諫
存亡禍福，其要在身，聖人重誡，敬慎所忽。 敬慎
中庸曰：莫見乎隱，莫顯乎微；故君子能慎其獨也。 敬慎
諺曰：誠無垢，思無辱。 敬慎
夫不誠不思而以存身全國者亦難矣。 敬慎
《詩》曰：戰戰兢兢，如臨深淵，如履薄冰。 敬慎
此之謂也。 敬慎
昔成王封周公，周公辭不受，乃封周公子伯禽於魯，將辭去，周公戒之曰：去矣！ 敬慎
子其無以魯國驕士矣。 敬慎
我，文王之子也，武王之弟也，今王之叔父也；又相天子，吾於天下亦不輕矣。 敬慎
然嘗一沐三握髮，一食而三吐哺，猶恐失天下之士。 敬慎
吾聞之曰：德行廣大而守以恭者榮，土地博裕而守以儉者安，祿位尊盛而守以卑者貴，人眾兵強而守以畏者勝，聰明睿智而守以愚者益，博聞多記而守以淺者廣；此六守者，皆謙德也。 敬慎
夫貴為天子，富有四海，不謙者先天下亡其身，桀紂是也，可不慎乎！ 敬慎
故《易》曰，有一道，大足以守天下，中足以守國家，小足以守其身，謙之謂也。 敬慎
『夫天道毀滿而益謙，地道變滿而流謙，鬼神害滿而福謙，人道惡滿而好謙。 敬慎
』是以衣成則缺衽，宮成則缺隅，屋成則加錯；示不成者，天道然也。 敬慎
《易》曰：『謙亨，君子有終吉。 敬慎
』《詩》曰：『湯降不遲，聖敬日躋。 敬慎
』其戒之哉！ 敬慎
子其無以魯國驕士矣。 敬慎
孔子讀易至於損益，則喟然而歎，子夏避席而問曰：夫子何為歎？孔子曰：夫自損者益。 敬慎
自益者缺，吾是以歎也。 敬慎
子夏曰：然則學者不可以益乎？孔子曰：否，天之道成者，未嘗得久也。 敬慎
夫學者以虛受之，故曰得，苟不知持滿，則天下之善言不得入其耳矣。 敬慎
昔堯履天子之位，猶允恭以持之，虛靜以待下，故百載以逾盛，迄今而益章。 敬慎
昆吾自臧而滿意，窮高而不衰，故當時而虧敗，迄今而逾惡，是非損益之徵與？吾故曰謙也者，致恭以存其位者也。 敬慎
夫豐明而動故能大，苟大則虧矣，吾戒之，故曰天下之善言不得入其耳矣。 敬慎
日中則昃，月盈則食，天地盈虛，與時消息；是以聖人不敢當盛。 敬慎
升輿而遇三人則下，二人則軾，調其盈虛，故能長久也。 敬慎
子夏曰：善，請終身誦之。 敬慎
孔子觀於周廟而有欹器焉，孔子問守廟者曰：此為何器？對曰：蓋為右坐之器。 敬慎
孔子曰：吾聞右坐之器，滿則覆，虛則欹，中則正，有之乎？對曰：然。 敬慎
孔子使子路取水而試之，滿則覆，中則正，虛則欹，孔子喟然嘆曰：嗚呼！ 敬慎
惡有滿而不覆者哉！ 敬慎
子路曰：敢問持滿有道乎？孔子曰：持滿之道，挹而損之。 敬慎
子路曰：損之有道乎？孔子曰：高而能下，滿而能虛，富而能儉，貴而能卑，智而能愚，勇而能怯，辯而能訥，博而能淺，明而能闇；是謂損而不極，能行此道，唯至德者及之。 敬慎
《易》曰：『不損而益之，故損；自損而終，故益。 敬慎
』 敬慎
常摐有疾，老子往問焉，曰：先生疾甚矣，無遺教可以語諸弟子者乎？常摐曰：子雖不問，吾將語子。 敬慎
常摐曰：過故鄉而下車，子知之乎？老子曰：過故鄉而下車，非謂其不忘故耶？常摐曰：嘻，是已。 敬慎
常摐曰：過喬木而趨，子知之乎？老子曰：過喬木而趨，非謂敬老耶？常摐曰：嘻，是已。 敬慎
張其口而示老子曰：吾舌存乎？老子曰：然。 敬慎
吾齒存乎？老子曰：亡。 敬慎
常摐曰：子知之乎？老子曰：夫舌之存也，豈非以其柔耶？齒之亡也，豈非以其剛耶？常摐曰：嘻，是已。 敬慎
天下之事已盡矣，無以復語子哉！ 敬慎
韓平子問於叔向曰：剛與柔孰堅？對曰：臣年八十矣，齒再墮而舌尚存，老聃有言曰：『天下之至柔，馳騁乎天下之至堅。 敬慎
』又曰：『人之生也柔弱，其死也剛強；萬物草木之生也柔脆，其死也枯槁。 敬慎
因此觀之，柔弱者生之徒也，剛強者死之徒也。 敬慎
』夫生者毀而必復，死者破而愈亡；吾是以知柔之堅於剛也。 敬慎
平子曰：善哉！ 敬慎
然則子之行何從？叔向曰：臣亦柔耳，何以剛為？平子曰：柔無乃?乎？叔向曰：柔者紐而不折，廉而不缺，何為?也？天之道，微者勝，是以兩軍相加而柔者克之；兩仇爭利，而弱者得焉。 敬慎
易曰：『天道虧滿而益謙，地道變滿而流謙，鬼神害滿而福謙，人道惡滿而好謙。 敬慎
』夫懷謙不足之，柔弱而四道者助之，則安往而不得其志乎？平子曰：善！ 敬慎
桓公曰：金剛則折，革剛則裂；人君剛則國家滅，人臣剛則交友絕。 敬慎
夫剛則不和，不和則不可用。 敬慎
是故四馬不和，取道不長；父子不和，其世破亡；兄弟不和，不能久同；夫妻不和，家室大凶。 敬慎
《易》曰：『二人同心，其利斷金。 敬慎
』由不剛也。 敬慎
老子曰：得其所利，必慮其所害；樂其所成，必顧其所敗。 敬慎
人為善者，天報以福；人為不善者，天報以禍也。 敬慎
故曰：禍兮福所倚；福兮禍所伏；戒之，慎之！ 敬慎
君子不務，何以備之？夫上知天、則不失時；下知地、則不失財。 敬慎
日夜慎之，則無災害。 敬慎
曾子有疾，曾元抱首，曾華抱足，曾子曰：吾無顏氏之才，何以告汝？雖無能，君子務益。 敬慎
夫華多實少者，天也；言多行少者，人也。 敬慎
夫飛鳥以山為卑，而層巢其巔；魚鱉以淵為淺，而穿穴其中；然所以得者餌也。 敬慎
君子苟能無以利害身，則辱安從至乎？官怠於宦成，病加於少愈，禍生於懈惰，孝衰於妻子；察此四者，慎終如始。 敬慎
《詩》曰：『靡不有初，鮮克有終。 敬慎
』 敬慎
單快曰：國有五寒，而冰凍不與焉；一曰政外，二曰女厲，三曰謀泄，四曰不敬卿士而國家敗，五曰不能治內而務外；此五者一見，雖祠無福，除禍必得，致福則貸。 敬慎
孔子曰：存亡禍福，皆在己而已，天災地妖，亦不能殺也。 敬慎
昔者殷王帝辛之時，爵生烏於城之隅，工人占之曰：凡小以生巨，國家必祉，王名必倍。 敬慎
帝辛喜爵之德，不治國家，亢暴無極，外寇乃至，遂亡殷國，此逆天之時，詭福反為禍至。 敬慎
殷王武丁之時，先王道缺，刑法弛，桑穀俱生於朝，七月而大拱，工人占之曰：桑穀者，野物也；野物生於朝，意朝亡乎！ 敬慎
武丁恐駭，側身修行，思先王之政，興滅國，繼絕世，舉逸民，明養老之道；三年之後，遠方之君，重譯而朝者六國，此迎天時得禍反為福也。 敬慎
故妖孽者，天所以警天子諸侯也；惡夢者，所以警士大夫也。 敬慎
故妖孽不勝善政，惡夢不勝善行也；至治之極，禍反為福。 敬慎
故《太甲》曰：天作孽，猶可違；自作孽，不可逭。 敬慎
石讎曰：春秋有忽然而足以亡者，國君不可以不慎也！ 敬慎
妃妾不一，足以亡；公族不親，足以亡；大臣不任，足以亡；國爵不用，足以亡；親佞近讒，足以亡；舉百事不時，足以亡；使民不節，足以亡；刑罰不中，足以亡；內失眾心，足以亡；外嫚大國，足以亡。 敬慎
夫福生於隱約，而禍生於得意，齊頃公是也。 敬慎
齊頃公、桓公之子孫也，地廣民眾，兵強國富，又得霸者之餘尊，驕蹇怠傲，未嘗肯出會同諸侯，乃興師伐魯，反敗衛師于新築，輕小嫚大之行甚。 敬慎
俄而晉魯往聘，以使者戲，二國怒，歸求黨與助，得衛及曹，四國相輔期戰於鞍，大敗齊師，獲齊頃公，斬逢丑父，於是戄然大恐，賴逢丑父之欺，奔逃得歸。 敬慎
弔死問疾，七年不飲酒，不食肉，外金石絲竹之聲，遠婦女之色，出會與盟，卑下諸侯，國家內得行義，聲問震乎諸侯，所亡之地弗求而自為來，尊寵不武而得之，可謂能詘免變化以致之，故福生於隱約，而禍生於得意，此得失之效也。 敬慎
大功之效，在於用賢積道，浸章浸明；衰滅之過，在於得意而怠，浸蹇浸亡，晉文公是其效也。 敬慎
晉文公出亡，修道不休，得至于饗國，饗國之時，上無明天子，下無賢方伯，強楚主會，諸侯背畔，天子失道，出居于鄭。 敬慎
文公於是憫中國之微，任咎犯、先軫、陽處父，畜愛百姓，厲養戎士，四年政治內定，則舉兵而伐衛，執曹伯，還敗強楚，威震天下，明王法率諸侯而朝天子，莫敢不聽，天下曠然平定，周室尊顯，故曰大功之效，在於用賢積道，浸章浸明，文公於是霸功立，期至意得湯武之心，作而忘其眾，一年三用師，且弗休息。 敬慎
遂進而圍許，兵亟弊不能服，罷諸侯而歸，自此而怠政事，為狄泉之盟，不親至，信衰誼缺，如羅不補，威武詘折不信，則諸侯不朝，鄭遂叛，夷狄內侵，衛遷於商止。 敬慎
故曰：衰滅之過，在於得意而怠，浸蹇浸亡。 敬慎
田子方侍魏文侯坐，太子擊趨而入見，賓客群臣皆起，田子方獨不起，文侯有不說之色，太子亦然，田子方稱曰：為子起歟？無如禮何！ 敬慎
不為子起歟？無如罪何！ 敬慎
請為子誦楚恭王之為太子也，將出之雲夢，遇大夫工尹，工尹遂趨避家人之門中，太子下車從之家人之門中曰：『子大夫何為其若是？吾聞之，敬其父者不兼其子，兼其子者不祥莫大焉，子大夫何為其若是？』工尹曰：『向吾望見子之面，今而後記子之心，審如此，汝將何之？』文侯曰：善。 敬慎
太子擊前誦恭王之言，誦三遍而請習之。 敬慎
子贛之承，或在塗，見道側巾幣布擁蒙而衣衰，其名曰丹綽。 敬慎
子贛問焉，曰：此至承幾何？嘿然不對。 敬慎
子贛曰：人問乎己而不應，何也？屏其擁蒙而言曰：望而黷人者，仁乎？睹而不識者，智乎？輕侮人者，義乎？子贛下車曰：賜不仁，過聞三言，可復聞乎？曰：是足於子矣，吾不告子。 敬慎
於是子贛三偶則式，五偶則下。 敬慎
孫叔敖為楚令尹，一國吏民皆來賀，有一老父衣麤衣，冠白冠，後來弔，孫叔敖正衣冠而出見之，謂老父曰：楚王不知臣不肖，使臣受吏民之垢，人盡來賀，子獨後來弔，豈有說乎？父曰：有說，身已貴而驕人者民去之；位已高而擅權者君惡之；祿已厚而不知足者患處之。 敬慎
孫叔敖再拜曰：敬受命，願聞餘教。 敬慎
父曰：位已高而意益下，官益大而心益小，祿已厚而慎不敢取；君謹守此三者足以治楚矣。 敬慎
孫卿曰：夫談說之術，齊莊以立之，端誠以處之，堅強以持之，譬稱以諭之，分別以明之，歡欣憤滿以送之，寶之珍之，貴之神之，如是則說常無不行矣。 善說
夫是之謂能貴其所貴。 善說
傳曰：唯君子為能貴其所貴也。 善說
《詩》云：無易由言，無曰苟矣。 善說
鬼谷子曰：人之不善而能矯之者難矣。 善說
說之不行，言之不從者，其辯之不明也；既明而不行者，持之不固也；既固而不行者，未中其心之所善也。 善說
辯之明之，持之固之，又中其人之所善，其言神而珍，白而分，能入於人之心，如此而說不行者，天下未嘗聞也。 善說
此之謂善說。 善說
子貢曰：出言陳辭，身之得失，國之安危也。 善說
《詩》云：辭之繹矣，民之莫矣。 善說
夫辭者人之所以自通也。 善說
主父偃曰：人而無辭，安所用之。 善說
昔子產脩其辭，而趙武致其敬；王孫滿明其言，而楚莊以慚；蘇秦行其說，而六國以安；蒯通陳說，而身得以全。 善說
夫辭者乃所以尊君、重身、安國、全性者也。 善說
故辭不可不脩而說不可不善。 善說
趙使人謂魏王曰：為我殺范痤，吾請獻七十里之地。 善說
魏王曰：諾。 善說
使吏捕之，圍而未殺。 善說
痤自上屋騎危，謂使者曰：與其以死痤市，不如以生痤市，有如痤死，趙不與王地，則王奈何？故不若與定割地，然後殺痤。 善說
魏王曰：善。 善說
痤因上書信陵君曰：痤故魏之免相也。 善說
趙以地殺痤而魏王聽之，有如強秦亦將襲趙之欲，則君且奈何？信陵君言於王而出之。 善說
吳人入荊，召陳懷公，懷公召國人曰：欲與荊者左，欲與吳者右。 善說
逄滑當公而進曰：吳未有福，荊未有禍。 善說
公曰：國勝君出，非禍而奚？對曰：小國有是猶復，而況大國乎？楚雖無德，亦不斬艾其民，吳日弊兵，暴骨如莽，未見德焉？天其或者正訓楚也！ 善說
禍之適吳，何日之有？陳侯從之。 善說
桓公立仲父，致大夫曰：善吾者入門而右，不善吾者入門而左。 善說
有中門而立者，桓公問焉。 善說
對曰：管子之知，可與謀天下，其強可與取天下。 善說
君恃其信乎？內政委焉；外事斷焉。 善說
驅民而歸之，是亦可奪也。 善說
桓公曰：善。 善說
乃謂管仲：政則卒歸於子矣，政之所不及，唯子是匡。 善說
管仲故築三歸之臺，以自傷於民。 善說
齊宣王出獵於社山，社山父老十三人相與勞王，王曰：父老苦矣！ 善說
謂左右賜父老田不租，父老皆拜，閭丘先生不拜。 善說
王曰：父老以為少耶？謂左右復賜父老無徭役，父老皆拜，閭丘先生又不拜。 善說
王曰：拜者去，不拜者前。 善說
曰：寡人今觀父老幸而勞之，故賜父老田不租，父老皆拜，先生獨不拜，寡人自以為少，故賜父老無徭役，父老皆拜，先生又獨不拜，寡人得無有過乎？閭丘先生對曰：惟聞大王來遊，所以為勞大王，望得壽於大王，望得富於大王，望得貴於大王。 善說
王曰：天殺生有時，非寡人所得與也，無以壽先生；倉廩雖實，以備災害，無以富先生；大官無缺，小官卑賤，無以貴先生。 善說
閭丘先生對曰：此非人臣所敢望也。 善說
願大王選良富家子，有修行者以為吏，平其法度，如此臣少可以得壽焉；春秋冬夏，振之以時，無煩擾百姓，如是臣可少得以富焉；願大王出令，令少者敬長，長者敬老，如是臣可少得以貴焉；今大王幸賜臣田不租，然則倉廩將虛也。 善說
賜臣無徭役，然則官府無使焉，此固非人臣之所敢望也。 善說
齊王曰：善。 善說
願請先生為相。 善說
孝武皇帝時，汾陰得寶鼎而獻之於甘泉宮，群臣賀，上壽曰：陛下得周鼎。 善說
侍中虞丘壽王獨曰：非周鼎。 善說
上聞之，召而問曰：朕得周鼎，群臣皆以為周鼎而壽王獨以為非，何也？壽王有說則生，無說則死。 善說
對曰：臣壽王安敢無說？臣聞夫周德始產于后稷，長於公劉，大於大王，成於文武，顯於周公，德澤上洞，天下漏泉，無所不通，上天報應，鼎為周出，故名周鼎。 善說
今漢自高祖繼周，亦昭德顯行，布恩施惠，六合和同，至陛下之身愈盛，天瑞並至，徵祥畢見。 善說
昔始皇帝親出鼎於彭城而不能得。 善說
天昭有德，寶鼎自至，此天之所以予漢，乃漢鼎，非周鼎也！ 善說
上曰：善！ 善說
群臣皆稱：萬歲！ 善說
是日賜虞丘壽王黃金十斤。 善說
晉獻公之時，東郭民有祖朝者，上書獻公曰：草茅臣東郭民祖朝，願請聞國家之計。 善說
獻公使使出告之曰：肉食者已慮之矣。 善說
藿食者尚何與焉？祖朝對曰：大王獨不聞古之將曰桓司馬者，朝朝其君，舉而宴，御呼車，驂亦呼車，御肘其驂曰：『子何越云為乎？何為藉呼車？』驂謂其御曰：『當呼者呼，乃吾事也，子當御正子之轡銜耳。 善說
子今不正轡銜，使馬卒然驚，妄轢道中行人，必逢大敵，下車免劍，涉血履肝者固吾事也。 善說
子寧能辟子之轡，下佐我乎？其禍亦及吾身，與有深憂，吾安得無呼車乎？』今大王曰：『食肉者已慮之矣，藿食者尚何與焉？』設使食肉者一旦失計於廟堂之上，若臣等藿食者，寧得無肝膽塗地於中原之野與？其禍亦及臣之身。 善說
臣與有其憂深。 善說
臣安得無與國家之計乎？獻公召而見之，三日與語，無復憂者，乃立以為師也。 善說
客謂梁王曰：惠子之言事也善譬，王使無譬，則不能言矣。 善說
王曰：諾。 善說
明日見，謂惠子曰：願先生言事則直言耳，無譬也。 善說
惠子曰：今有人於此而不知彈者，曰：『彈之狀何若？』應曰：『彈之狀如彈。 善說
』諭乎？王曰：未諭也。 善說
於是更應曰：『彈之狀如弓而以竹為弦。 善說
』則知乎？王曰：可知矣。 善說
惠子曰：夫說者固以其所知，諭其所不知，而使人知之。 善說
今王曰無譬則不可矣。 善說
王曰：善。 善說
孟嘗君寄客於齊王，三年而不見用，故客反謂孟嘗君曰：君之寄臣也，三年而不見用，不知臣之罪也？君之過也？孟嘗君曰：寡人聞之，縷因針而入，不因針而急，嫁女因媒而成，不因媒而親。 善說
夫子之材必薄矣，尚何怨乎寡人哉？客曰：不然，臣聞周氏之嚳，韓氏之盧，天下疾狗也。 善說
見菟而指屬，則無失菟矣；望見而放狗也，則累世不能得菟矣！ 善說
狗非不能，屬之者罪也。 善說
孟嘗君曰：不然，昔華舟杞梁戰而死，其妻悲之，向城而哭，隅為之崩，城為之陁，君子誠能刑於內，則物應於外矣。 善說
夫土壤且可為忠，況有食穀之君乎？客曰：不然，臣見鷦鷯巢於葦苕，著之髮毛，建之女工不能為也，可謂完堅矣。 善說
大風至，則苕折卵破子死者，何也？其所託者使然也。 善說
且夫狐者人之所攻也，鼠者人之所燻也。 善說
臣未嘗見稷狐見攻，社鼠見燻也，何則？所託者然也。 善說
於是孟嘗君復屬之齊，齊王使為相。 善說
陳子說梁王，梁王說而疑之曰：子何為去陳侯之國而教小國之孤於此乎？陳子曰：夫善亦有道，而遇亦有時，昔傅說衣褐帶劍，而築於秕傳之城，武丁夕夢，旦得之，時王也；寧戚飯牛，康衢擊車輻而歌，顧見桓公得之，時霸也；百里奚自賣五羊之皮，為秦人虜，穆公得之，時強也。 善說
論若三子之行，未得為孔子駿徒也。 善說
今孔子經營天下，南有陳蔡之阨，而北干景公，二坐而五立，未嘗離也。 善說
孔子之時不行，而景公之時怠也。 善說
以孔子之聖，不能以時行，說之怠，亦獨能如之何乎？ 善說
林既衣韋衣而朝齊景公，齊景公曰：此君子之服也？小人之服也？林既逡巡而作色曰：夫服事何足以端士行乎？昔者荊為長劍危冠，令尹子西出焉；齊短衣而遂偞之冠，管仲隰朋出焉；越文身剪髮，范蠡大夫種出焉；西戎左衽而椎結，由余亦出焉。 善說
即如君言，衣狗裘者當犬吠，衣羊裘者當羊鳴，且君衣狐裘而朝，意者得無為變乎？景公曰：子真為勇悍矣，今未嘗見子之奇辯也。 善說
一鄰之鬥也，千乘之勝也。 善說
林既曰：不知君之所謂者何也？夫登高臨危而目不眴，而足不陵者，此工匠之勇悍也；入深淵，刺蛟龍，抱黿鼉而出者，此漁夫之勇悍也；入深山，刺虎豹，抱熊羆而出者，此獵夫之勇悍也；不難斷頭，裂腹暴骨，流血中流者，此武士之勇悍也。 善說
今臣居廣廷，作色端辯，以犯主君之怒，前雖有乘軒之賞，未為之動也；後雖有斧質之威，未為之恐也；此既之所以為勇悍也。 善說
魏文侯與大夫飲酒，使公乘不仁為觴政曰：飲不釂者浮以大白。 善說
文侯飲而不盡釂，公乘不仁舉曰浮君。 善說
君視而不應，侍者曰：不仁退，君已醉矣。 善說
公乘不仁曰：《周書》曰：『前車覆，後車戒。 善說
』蓋言其危，為人臣者不易，為君亦不易。 善說
今君已設令，令不行，可乎？君曰：善。 善說
舉白而飲，飲畢曰：以公勝不仁為上客。 善說
襄成君始封之日，衣翠衣，帶玉劍，履縞舄，立於遊水之上，大夫擁鍾錘，縣令執桴號令，呼：誰能渡王者於是也？楚大夫莊辛，過而說之，遂造託而拜謁，起立曰：臣願把君之手，其可乎？襄成君忿作色而不言。 善說
莊辛遷延沓手而稱曰：君獨不聞夫鄂君子皙之汎舟於新波之中也？乘青翰之舟，極䓣芘，張翠蓋而㩉犀尾，班麗褂衽，會鍾鼓之音，畢榜枻越人擁楫而歌，歌辭曰：『濫兮抃草濫予昌枑澤予昌州州𩜱州焉乎秦胥胥縵予乎昭澶秦踰滲惿隨河湖。 善說
』鄂君子皙曰：『吾不知越歌，子試為我楚說之。 善說
』於是乃召越譯，乃楚說之曰：『今夕何夕搴中洲流，今日何日兮，得與王子同舟。 善說
蒙羞被好兮，不訾詬恥，心幾頑而不絕兮，知得王子。 善說
山有木兮木有枝，心說君兮君不知。 善說
』於是鄂君子皙乃㩉脩袂，行而擁之，舉繡被而覆之。 善說
鄂君子皙，親楚王母弟也。 善說
官為令尹，爵為執珪，一榜枻越人猶得交歡盡意焉。 善說
今君何以踰於鄂君子皙，臣何以獨不若榜枻之人，願把君之手，其不可何也？襄成君乃奉手而進之，曰：吾少之時，亦嘗以色稱於長者矣。 善說
未嘗過僇如此之卒也。 善說
自今以後，願以壯少之禮謹受命。 善說
雍門子周以琴見乎孟嘗君。 善說
孟嘗君曰：先生鼓琴亦能令文悲乎？雍門子周曰：臣何獨能令足下悲哉？臣之所能令悲者，有先貴而後賤，先富而後貧者也。 善說
不若身材高妙，適遭暴亂，無道之主，妄加不道之理焉；不若處勢隱絕，不及四鄰，詘折儐厭，襲於窮巷，無所告愬；不若交歡相愛無怨而生離，遠赴絕國，無復相見之時；不若少失二親，兄弟別離，家室不足，憂蹙盈胸。 善說
當是之時也，固不可以聞飛鳥疾風之聲，窮窮焉固無樂已。 善說
凡若是者，臣一為之徽膠援琴而長太息，則流涕沾衿矣。 善說
今若足下千乘之君也，居則廣廈邃房，下羅帷，來清風，倡優侏儒處前選進而諂諛；燕則鬥象棋而舞鄭女，激楚之切風，練色以淫目，流聲以虞耳；水遊則連方舟，載羽旗，鼓吹乎不測之淵；野遊則馳騁弋獵乎平原廣囿，格猛獸；入則撞鍾擊鼓乎深宮之中。 善說
方此之時，視天地曾不若一指，忘死與生，雖有善琴者，固未能令足下悲也。 善說
孟嘗君曰：否！ 善說
否！ 善說
文固以為不然。 善說
雍門子周曰：然臣之所為足下悲者一事也。 善說
夫聲敵帝而困秦者君也；連五國之約，南面而伐楚者又君也。 善說
天下未嘗無事，不從則橫，從成則楚王，橫成則秦帝。 善說
楚王秦帝，必報讎於薛矣。 善說
夫以秦、楚之強而報讎於弱薛，譽之猶摩蕭斧而伐朝菌也，必不留行矣。 善說
天下有識之士無不為足下寒心酸鼻者。 善說
千秋萬歲後，廟堂必不血食矣。 善說
高臺既以壞，曲池既以漸，墳墓既以下而青廷矣。 善說
嬰兒豎子樵採薪蕘者，蹢躅其足而歌其上，眾人見之，無不愀焉，為足下悲之曰：『夫以孟嘗君尊貴乃可使若此乎？』於是孟嘗君泫然泣涕，承睫而未殞，雍門子周引琴而鼓之，徐動宮徵，微揮羽角，切終而成曲，孟嘗君涕浪汗增，欷而就之曰：先生之鼓琴令文立若破國亡邑之人也。 善說
春秋之辭有相反者四，既曰：大夫無遂事。 奉使
不得擅生事矣。 奉使
又曰：出境可以安社稷，利國家者則專之可也。 奉使
既曰：大夫以君命出，進退在大夫矣，又曰：以君命出，聞喪徐行而不反者，何也？曰：此義者各止其科，不轉移也。 奉使
不得擅生事者，謂平生常經也；專之可也者，謂救危除患也；進退在大夫者，謂將帥用兵也；徐行而不反者，謂出使道聞君親之喪也。 奉使
公子子結擅生事，春秋不非，以為救莊公危也。 奉使
公子遂擅生事，春秋譏之，以為僖公無危事也。 奉使
故君有危而不專救，是不忠也。 奉使
若無危而擅生事，是不臣也。 奉使
傳曰：『詩無通詁，易無通吉，春秋無通義。 奉使
』此之謂也。 奉使
趙王遣使者之楚，方鼓瑟而遣之，誡之曰：必如吾言。 奉使
使者曰：王之鼓瑟，未嘗悲若此也！ 奉使
王曰：宮商固方調矣！ 奉使
使者曰：調則何不書其柱耶？王曰：天有燥濕，絃有緩急，宮商移徙不可知，是以不書。 奉使
使者曰：明君之使人也，任之以事，不制以辭，遇吉則賀之，凶則弔之。 奉使
今楚、趙相去，千有餘里，吉凶憂患，不可豫知，猶柱之不可書也。 奉使
《詩》云：『莘莘征夫，每懷靡及。 奉使
』 奉使
楚莊王舉兵伐宋，宋告急，晉景公欲發兵救宋，伯宗諫曰：天方開楚，未可伐也。 奉使
乃求壯士，得霍人解揚，字子虎，往命宋毋降，道過鄭，鄭新與楚親，乃執解揚而獻之楚。 奉使
楚王厚賜，與約，使反其言，令宋趣降，三要，解揚乃許。 奉使
於是楚乘揚以樓車，令呼宋使降，遂倍楚約而致其晉君命曰：晉方悉國兵以救宋，宋雖急，慎毋降楚，晉今至矣。 奉使
楚莊王大怒，將烹之，解揚曰：君能制命為義，臣能承命為信，受吾君命以出，雖死無二。 奉使
王曰：汝之許我，已而倍之，其信安在？解揚曰：死以許王，欲以成吾君命，臣不恨也。 奉使
顧謂楚君曰：為人臣無忘盡忠而得死者。 奉使
楚王諸弟皆諫王赦之。 奉使
於是莊公卒赦解揚而歸之。 奉使
晉爵之為上卿。 奉使
故後世言霍虎。 奉使
秦王以五百里地易鄢陵，鄢陵君辭而不受，使唐且謝秦王。 奉使
秦王曰：秦破韓滅魏，鄢陵君獨以五十里地存者，吾豈畏其威哉？吾多其義耳。 奉使
今寡人以十倍之地易之，鄢陵君辭而不受，是輕寡人也。 奉使
唐且避席對曰：非如此也。 奉使
夫不以利害為趣者，鄢陵君也。 奉使
夫鄢陵君受地於先君而守之。 奉使
雖復千里不得當，豈獨五百里哉？秦王忿然作色，怒曰：公亦曾見天子之怒乎？唐且曰：王臣未曾見也。 奉使
秦王曰：天子一怒，伏尸百萬，流血千里。 奉使
唐且曰：大王亦嘗見夫布衣韋帶之士怒乎？秦王曰：布衣韋帶之士怒也，解冠徒跣，以頸顙地耳，何難知者。 奉使
唐且曰：此乃匹夫愚人之怒耳，非布衣韋帶之士怒也。 奉使
夫專諸刺王僚，彗星襲月，奔星晝出；要離刺王子慶忌，蒼隼擊於臺上；聶政刺韓王之季父，白虹貫日，此三人皆布衣韋帶之士怒矣。 奉使
與臣將四士，含怒未發，鋟厲於天。 奉使
士無怒即已，一怒伏尸二人，流血五步。 奉使
即案匕首起視秦王曰：今將是矣。 奉使
秦王變色長跪曰：先生就坐，寡人喻矣。 奉使
秦破韓滅魏，鄢陵獨以五十里地存者，徒用先生之故耳。 奉使
齊攻魯。 奉使
子貢見哀公，請求救於吳。 奉使
公曰：奚先君寶之用？子貢曰：使吳責寶而與我師，是不可恃也。 奉使
於是以楊幹麻筋之弓六往。 奉使
子貢謂吳王曰：齊為無道，欲使周公之後不血食，且魯賦五百，邾賦三百，不識以此益齊，吳之利與？非與？吳王懼，乃興師救魯。 奉使
諸侯曰：齊伐周公之後，而吳救之。 奉使
遂朝於吳。 奉使
魏文侯封太子擊於中山，三年，使不往來，舍人趙倉唐進稱曰：為人子，三年不聞父問，不可謂孝。 奉使
為人父，三年不問子，不可謂慈。 奉使
君何不遣人使大國乎？太子曰：願之久矣。 奉使
未得可使者。 奉使
倉唐曰：臣願奉使，侯何嗜好？太子曰：侯嗜晨鳧，好北犬。 奉使
於是乃遣倉唐繰北犬，奉晨鳧，獻於文侯。 奉使
倉唐至，上謁曰：孽子擊之使者，不敢當大夫之朝，請以燕閒，奉晨鳧，敬獻庖廚，緤北犬，敬上涓人。 奉使
文侯悅曰：擊愛我，知吾所嗜，知吾所好。 奉使
召倉唐而見之，曰：擊無恙乎？倉唐曰：唯唯。 奉使
如是者三，乃曰：君出太子而封之國君，名之，非禮也。 奉使
文侯怵然為之變容。 奉使
問曰：子之君無恙乎？倉唐曰：臣來時，拜送書於庭。 奉使
文侯顧指左右曰：子之君，長孰與是？倉唐曰：禮，擬人必於其倫，諸侯毋偶，無所擬之。 奉使
曰：長大孰與寡人。 奉使
倉唐曰：君賜之外府之裘，則能勝之，賜之斥帶，則不更其造。 奉使
文侯曰：子之君何業？倉唐曰：業詩。 奉使
文侯曰：於詩何好？倉唐曰：好晨風、黍離。 奉使
文侯自讀晨風曰：鴥彼晨風，鬱彼北林，未見君子，憂心欽欽，如何如何，忘我實多。 奉使
文侯曰：子之君以我忘之乎？倉唐曰：不敢，時思耳。 奉使
文侯復讀黍離曰：彼黍離離，彼稷之苗，行邁靡靡，中心搖搖，知我者謂我心憂，不知我者謂我何求？悠悠蒼天，此何人哉？文侯曰：子之君怨乎？倉唐曰：不敢，時思耳。 奉使
文侯於是遣倉唐賜太子衣一襲，敕倉唐以雞鳴時至。 奉使
太子起拜，受賜發篋，視衣盡顛倒。 奉使
太子曰：趣早駕，君侯召擊也。 奉使
倉唐曰：臣來時不受命。 奉使
太子曰：君侯賜擊衣，不以為寒也，欲召擊，無誰與謀，故敕子以雞鳴時至，《詩》曰：『東方未明，顛倒衣裳，顛之倒之，自公召之。 奉使
』遂西至謁。 奉使
文侯大喜，乃置酒而稱曰：夫遠賢而近所愛，非社稷之長策也。 奉使
乃出少子摯，封中山，而復太子擊。 奉使
故曰：欲知其子，視其友；欲知其君，視其所使。 奉使
趙倉唐一使而文侯為慈父，而擊為孝子。 奉使
太子乃稱：《詩》曰：『鳳凰于飛，噦噦其羽，亦集爰止，藹藹王多吉士，維君子使，媚于天子。 奉使
』舍人之謂也。 奉使
楚莊王欲伐晉，使豚尹觀焉。 奉使
反曰：不可伐也。 奉使
其憂在上；其樂在下。 奉使
且賢臣在焉，曰沈駒。 奉使
明年，又使豚尹觀，反曰：可矣。 奉使
初之賢人死矣。 奉使
諂諛多在君之廬者，其君好樂而無禮；其下危處以怨上。 奉使
上下離心，興師伐之，其民必反。 奉使
莊王從之，果如其言矣。 奉使
梁王贅其群臣而議其過，任座進諫曰：主君國廣以大，民堅而眾，國中無賢人辯士，奈何？王曰：寡人國小以狹，民弱臣少，寡人獨治之，安所用賢人辯士乎？任座曰：不然，昔者齊無故起兵攻魯，魯君患之，召其相曰：『為之奈何？』相對曰：『夫柳下惠少好學，長而嘉智，主君試召使於齊。 奉使
』魯君曰：『吾千乘之主也，身自使於齊，齊不聽。 奉使
夫柳下惠特布衣韋帶之士也，使之又何益乎？』相對曰：『臣聞之，乞火不得不望其炮矣。 奉使
今使柳下惠於齊，縱不解於齊兵，終不愈益攻於魯矣。 奉使
』魯君乃曰：『然乎？』相即使人召柳下惠來。 奉使
入門，袪衣不趨。 奉使
魯君避席而立，曰：『寡人所謂飢而求黍稷，渴而穿井者，未嘗能以觀喜見子。 奉使
今國事急，百姓恐懼，願藉子大夫使齊。 奉使
』柳下惠曰：『諾。 奉使
』乃東見齊侯。 奉使
齊侯曰：『魯君將懼乎？』柳下惠曰：『臣君不懼。 奉使
』齊侯忿然怒曰：『吾望而魯城，芒若類失亡國，百姓發屋伐木以救城郭，吾視若魯君類吾國。 奉使
子曰不懼，何也？』柳下惠曰：『臣之君所以不懼者，以其先人出周，封於魯，君之先君亦出周，封於齊，相與出周南門，刳羊而約曰：自後子孫敢有相攻者，令其罪若此刳羊矣。 奉使
臣之君固以刳羊不懼矣，不然，百姓非不急也。 奉使
』齊侯乃解兵三百里。 奉使
夫柳下惠特布衣韋帶之士，至解齊，釋魯之難，奈何無賢士聖人乎？ 奉使
陸賈從高祖定天下，名為有口辯士，居左右，常使諸侯，及高祖時，中國初定，尉佗平南越，因王之，高祖使陸賈賜尉佗印，為南越王。 奉使
陸生至，尉佗椎結箕踞見陸生。 奉使
陸生因說佗曰：足下中國人，親戚昆弟墳墓在真定。 奉使
今足下棄反天性，捐冠帶，欲以區區之越，與天子抗衡為敵國，禍且及身矣。 奉使
且夫秦失其政，諸侯豪傑並起，惟漢王先入關，據咸陽，項籍倍約，自立為西楚霸王，諸侯皆屬，可謂至彊。 奉使
然漢王起巴蜀，鞭笞天下，劫諸侯，遂誅項羽，滅之。 奉使
五年之間，海內平定，此非人力，天之所建也。 奉使
天子聞君王王南越，不助天下誅暴逆，將相欲移兵而誅王，天子憐百姓新勞苦，且休之，遣臣授君王印，剖符通使，君王宜郊迎，北面稱臣，乃欲以新造未集之越，屈彊於此，漢誠聞之，掘燒君王先人冢墓，夷種宗族，使一偏將將十萬眾臨越，越則殺王以降漢，如反覆手耳。 奉使
於是尉佗乃蹶然起坐，謝陸生曰：居蠻夷中久，殊失禮義。 奉使
因問陸生曰：我孰與蕭何、曹參、韓信賢？陸生曰：王似賢。 奉使
復問：我孰與皇帝賢？陸生曰：皇帝起豐沛，討暴秦，誅強楚，為天下興利除害，繼五帝三王之業，統理中國，中國之人以億計，地方萬里，居天下之膏腴，人眾車輿，萬物殷富，政由一家，自天地剖判，未嘗有也。 奉使
今王眾不過數十萬，皆蠻夷，踦𨄅山海之間，譬若漢一郡，何可乃比於漢王？尉佗大笑曰：吾不起中國故王此，使我居中國，何遽不若漢。 奉使
乃大悅陸生，與留飲數月。 奉使
曰：越中無足與語，至生來，令我日聞所不聞。 奉使
賜陸生橐中裝，直千金，佗送亦千金。 奉使
陸生拜尉佗為南越王，令稱臣，奉漢約。 奉使
歸報，高祖大悅，拜為太中大夫。 奉使
晉楚之君相與為好會於宛丘之上。 奉使
宋使人往之。 奉使
晉、楚大夫曰：趣以見天子禮見於吾君，我為見子焉。 奉使
使者曰：冠雖弊，宜加其上；履雖新，宜居其下；周室雖微，諸侯未之能易也。 奉使
師升宋城，猶不更臣之服也。 奉使
揖而去之，諸大夫瞿然，遂以諸侯之禮見之。 奉使
越使諸發執一枝梅遺梁王，梁王之臣曰韓子，顧謂左右曰：惡有以一枝梅，以遺列國之君者乎？請為二三日慚之。 奉使
出謂諸發曰：大王有命，客冠則以禮見，不冠則否。 奉使
諸發曰：彼越亦天子之封也。 奉使
不得冀、兗之州，乃處海垂之際，屏外蕃以為居，而蛟龍又與我爭焉。 奉使
是以剪髮文身，爛然成章以像龍子者，將避水神也。 奉使
今大國其命冠則見以禮，不冠則否。 奉使
假令大國之使，時過弊邑，弊邑之君亦有命矣。 奉使
曰：『客必剪髮文身，然後見之。 奉使
』於大國何如？意而安之，願假冠以見，意如不安，願無變國俗。 奉使
梁王聞之，披衣出，以見諸發。 奉使
令逐韓子。 奉使
《詩》曰：維君子使，媚于天子。 奉使
若此之謂也。 奉使
聖王之舉事，必先諦之於謀慮，而後考之於蓍龜。 權謀
白屋之士，皆關其謀；芻蕘之役，咸盡其心。 權謀
故萬舉而無遺籌失策。 權謀
傳曰：眾人之智，可以測天，兼聽獨斷，惟在一人。 權謀
此大謀之術也。 權謀
謀有二端：上謀知命，其次知事。 權謀
知命者預見存亡禍福之原，早知盛衰廢興之始，防事之未萌，避難於無形，若此人者，居亂世則不害於其身，在乎太平之世則必得天下之權；彼知事者亦尚矣，見事而知得失成敗之分，而究其所終極，故無敗業廢功。 權謀
孔子曰：可與適道，未可與權也。 權謀
夫非知命知事者，孰能得權謀之術。 權謀
夫權謀有正有邪；君子之權謀正，小人之權謀邪。 權謀
夫正者，其權謀公，故其為百姓盡心也誠；彼邪者，好私尚利，故其為百姓也詐。 權謀
夫詐則亂，誠則平，是故堯之九臣誠而興於朝，其四臣詐而誅於野。 權謀
誠者隆至後世；詐者當身而滅。 權謀
知命知事而能於權謀者，必察誠詐之原而以處身焉，則是亦權謀之術也。 權謀
夫知者舉事也，滿則慮溢，平則慮險，安則慮危，曲則慮直。 權謀
由重其豫，惟恐不及，是以百舉而不陷也。 權謀
楊子曰：事之可以之貧，可以之富者，其傷行者也；事之可以之生，可以之死者，其傷勇者也。 權謀
僕子曰：楊子智而不知命，故其知多疑，語曰：『知命者不惑。 權謀
』晏嬰是也。 權謀
趙簡子曰：晉有澤鳴、犢犨，魯有孔丘，吾殺此三人，則天下可圖也。 權謀
於是乃召澤鳴、犢犨，任之以政而殺之。 權謀
使人聘孔子於魯。 權謀
孔子至河，臨水而觀曰：美哉水！ 權謀
洋洋乎！ 權謀
丘之不濟於此，命也夫！ 權謀
子路趨進曰：敢問奚謂也？孔子曰：夫澤鳴、犢犨，晉國之賢大夫也。 權謀
趙簡子之未得志也，與之同聞見，及其得志也，殺之而後從政，故丘聞之：刳胎焚夭，則麒麟不至；乾澤而漁，蛟龍不遊；覆巢毀卵，則鳳凰不翔。 權謀
丘聞之：君子重傷其類者也。 權謀
孔子與齊景公坐，左右白曰：周使來言廟燔。 權謀
齊景公出問曰：何廟也？孔子曰：是釐王廟也。 權謀
景公曰：何以知之？孔子曰：《詩》云：『皇皇上帝，其命不忒。 權謀
』天之與人，必報有德，禍亦如之。 權謀
夫釐王變文武之制而作玄黃宮室，輿馬奢侈，不可振也。 權謀
故天殃其廟，是以知之。 權謀
景公曰：天何不殃其身而殃其廟乎？子曰：天以文王之故也。 權謀
若殃其身，文王之祀，無乃絕乎？故殃其廟以章其過也。 權謀
左右入報曰：周釐王廟也。 權謀
景公大驚，起拜曰：善哉！ 權謀
聖人之智，豈不大乎！ 權謀
齊桓公與管仲謀伐莒，謀未發而聞於國。 權謀
桓公怪之，以問管仲。 權謀
管仲曰：國必有聖人也。 權謀
桓公歎曰：歖！ 權謀
日之役者，有執柘杵而上視者，意其是邪！ 權謀
乃令復役，無得相代。 權謀
少焉，東郭垂至。 權謀
管仲曰：此必是也。 權謀
乃令儐者延而進之，分級而立。 權謀
管仲曰：子言伐莒者也？對曰：然。 權謀
管仲曰：我不言伐莒，子何故言伐莒？對曰：臣聞君子善謀，小人善意，臣竊意之也。 權謀
管仲曰：我不言伐莒，子何以意之？對曰：臣聞君子有三色：優然喜樂者，鐘鼓之色；愀然清淨者，縗絰之色；勃然充滿者，此兵革之色也。 權謀
日者，臣望君之在臺上也，勃然充滿，此兵革之色也，君吁而不吟，所言者莒也，君舉臂而指所當者莒也。 權謀
臣竊慮小諸侯之未服者，其惟莒乎？臣故言之。 權謀
君子曰：凡耳之聞，以聲也。 權謀
今不聞其聲而以其容與臂，是東郭垂不以耳聽而聞也。 權謀
桓公、管仲雖善謀，不能隱聖人之聽於無聲，視於無形，東郭垂有之矣。 權謀
故桓公乃尊祿而禮之。 權謀
晉太史屠餘見晉國之亂，見晉平公之驕而無德義也，以其國法歸周。 權謀
周威公見而問焉，曰：天下之國，其孰先亡。 權謀
對曰：晉先亡。 權謀
威公問其說。 權謀
對曰：臣不敢直言，示晉公以天妖，日月星辰之行多不當，曰：『是何能然？』示以人事多義，百姓多怨，曰：『是何傷？』示以鄰國不服，賢良不與，曰：『是何害？』是不知所以存，所以亡。 權謀
故臣曰：『晉先亡。 權謀
』居三年，晉果亡。 權謀
威公又見屠餘而問焉。 權謀
曰：孰次之。 權謀
對曰：中山次之。 權謀
威公問其故。 權謀
對曰：天生民，令有辨，有辨，人之義也。 權謀
所以異於禽獸麋鹿也，君臣上下所以立也。 權謀
中山之俗，以晝為夜，以夜繼日，男女切踦，固無休息，淫昏康樂，歌謳好悲，其主弗知惡，此亡國之風也。 權謀
臣故曰：『中山次之。 權謀
』居二年，中山果亡。 權謀
威公又見屠餘而問曰：孰次之。 權謀
屠餘不對。 權謀
威公固請。 權謀
屠餘曰：君次之。 權謀
威公懼，求國之長者，得錡疇、田邑而禮之，又得史理、趙巽以為諫臣，去苛令三十九物，以告屠餘。 權謀
屠餘曰：其尚終君之身。 權謀
臣聞國之興也，天遺之賢人，與之極諫之士；國之亡也，天與之亂人與善諛者。 權謀
威公薨，九月不得葬。 權謀
周乃分而為二，故有道者言，不可不重也。 權謀
齊侯問於晏子曰：當今之時，諸侯孰危？對曰：莒其亡乎？公曰：奚故？對曰：地侵於齊，貨竭於晉，是以亡也。 權謀
智伯從韓、魏之兵以攻趙，圍晉陽之城而溉之，城不沒者三板。 權謀
絺疵謂智伯曰：韓、魏之君必反矣。 權謀
智伯曰：何以知之？對曰：夫勝趙而三分其地，今城未沒者三板，臼竈生鼃，人馬相食，城降有日矣。 權謀
而韓、魏之君無喜志而有憂色，是非反何也？明日，智伯謂韓、魏之君曰：疵言君之反也。 權謀
韓、魏之君曰：必勝趙而三分其地，今城將勝矣。 權謀
夫二家雖愚，不棄美利而偝約為難不可成之事，其勢可見也。 權謀
是疵必為趙說君，且使君疑二主之心，而解於攻趙也。 權謀
今君聽讒臣之言而離二主之交，為君惜之。 權謀
智伯出，欲殺絺疵，絺疵逃。 權謀
韓、魏之君果反。 權謀
魯公索氏將祭而亡其牲。 權謀
孔子聞之，曰：公索氏比及三年必亡矣。 權謀
後一年而亡。 權謀
弟子問曰：昔公索氏亡牲，夫子曰：『比及三年必亡矣。 權謀
』今期年而亡。 權謀
夫子何以知其將亡也。 權謀
孔子曰：祭之為言索也，索也者盡也，乃孝子所以自盡於親也。 權謀
至祭而亡其牲，則餘所亡者多矣。 權謀
吾以此知其將亡矣。 權謀
蔡侯、宋公、鄭伯朝於晉。 權謀
蔡侯謂叔向曰：子亦奚以語我？對曰：蔡言地計眾，不若宋鄭。 權謀
其車馬衣裘侈於二國，諸侯其有圖蔡者乎？處期年，荊伐蔡而殘之。 權謀
白圭之中山，中山王欲留之，固辭而去。 權謀
又之齊，齊王亦欲留之，又辭而去，人問其辭。 權謀
白圭曰：二國將亡矣。 權謀
所學者國有五盡，故莫之必忠，則言盡矣；莫之必譽，則名盡矣；莫之必愛，則親盡矣；行者無糧，居者無食，則財盡矣；不能用人又不能自用，則功盡矣；國有此五者，毋幸，必亡。 權謀
中山與齊皆當此。 權謀
若使中山之與齊也，聞五盡而更之，則必不亡也，其患在不聞也，雖聞又不信也。 權謀
然則人主之務，在善聽而已矣。 權謀
下蔡威公閉門而哭，三日三夜，泣盡而繼以血，旁鄰窺牆而問之。 權謀
曰：子何故而哭，悲若此乎？對曰：吾國且亡。 權謀
曰：何以知也？應之曰：吾聞病之將死也，不可為良醫；國之將亡也，不可為計謀；吾數諫吾君，吾君不用，是以知國之將亡也。 權謀
於是窺牆者聞其言，則舉宗而去之楚。 權謀
居數年，楚王果舉兵伐蔡。 權謀
窺牆者為司馬，將兵而往來，虜甚眾。 權謀
問曰：得無有昆弟故人乎？見威公縛在虜中，問曰：若何以至於此？應曰：吾何以不至於此？且吾聞之也，言之者行之役也，行之者言之主也。 權謀
汝能行我言，汝為主，我為役，吾亦何以不至於此哉？窺牆者乃言之於楚王，遂解其縛，與俱之楚。 權謀
故曰：能言者未必能行，能行者未必能言。 權謀
管仲有疾，桓公往問之，曰：仲父若棄寡人，豎刁可使從政乎？對曰：不可。 權謀
豎刁自刑以求入君，其身之忍，將何有於君。 權謀
公曰：然則易牙可乎？對曰：易牙解其子以食君，其子之忍，將何有於君，若用之必為諸侯笑。 權謀
及桓公歿，豎刁易牙乃作難。 權謀
桓公死六十日，蟲出於戶而不收。 權謀
石乞侍坐於屈建。 權謀
屈建曰：白公其為亂乎？石乞曰：是何言也？白公至於室無營所，下士者三人與己相若，臣者五人，所與同衣者千人。 權謀
白公之行若此，何故為亂？屈建曰：此建之所謂亂也。 權謀
以君子行，則可於國家行。 權謀
過禮則國家疑之，且苟不難下其臣，必不難高其君矣。 權謀
建是以知夫子將為亂也。 權謀
處十月，白公果為亂。 權謀
韓昭侯造作高門。 權謀
屈宜咎曰：昭侯不出此門。 權謀
曰：何也？曰：不時。 權謀
吾所謂不時者，非時日也。 權謀
人固有利不利，昭侯嘗利矣，不作高門。 權謀
往年秦拔宜陽，明年大旱民飢，不以此時恤民之急也，而顧反益奢，此所謂福不重至，禍必重來者也！ 權謀
高門成，昭侯卒。 權謀
竟不出此門。 權謀
田子顏自大術至乎平陵城下，見人子問其父，見人父問其子。 權謀
田子方曰：其以平陵反乎？吾聞行於內，然後施於外。 權謀
外顏欲使其眾甚矣。 權謀
後果以平陵叛。 權謀
晉人已勝智氏，歸而繕甲砥兵。 權謀
楚王恐，召梁公弘曰：晉人已勝智氏矣。 權謀
歸而繕甲兵，其以我為事乎？梁公曰：不患，害其在吳乎？夫吳君恤民而同其勞，使其民重上之令，而人輕其死以從上，使如虜之戰，臣登山以望之，見其用百姓之信，必也勿已乎？其備之若何？不聽，明年，闔廬襲郢。 權謀
楚莊王欲伐陳，使人視之。 權謀
使者曰：陳不可伐也。 權謀
莊王曰：何故？對曰：其城郭高，溝壑深，蓄積多，其國寧也。 權謀
王曰：陳可伐也。 權謀
夫陳，小國也，而蓄積多，蓄積多則賦斂重，賦斂重則民怨上矣。 權謀
城郭高，溝壑深，則民力罷矣。 權謀
興兵伐之，遂取陳。 權謀
石益謂孫伯曰：吳將亡矣！ 權謀
吾子亦知之乎？孫伯曰：晚矣，子之知之也。 權謀
吾何為不知？石益曰：然則子何不以諫？孫伯曰：昔桀罪諫者，紂焚聖人，剖王子比干之心。 權謀
袁氏之婦，絡而失其紀，其妾告之，怒棄之。 權謀
夫亡者，豈斯人知其過哉？ 權謀
孝宣皇帝之時，霍氏奢靡，茂陵徐先生曰：霍氏必亡。 權謀
夫在人之右而奢，亡之道也。 權謀
孔子曰：『奢則不遜。 權謀
』夫不遜者必侮上，侮上者，逆之道也。 權謀
出人之右，人必害之。 權謀
今霍氏秉權，天下之人疾害之者多矣。 權謀
夫天下害之而又以逆道行之，不亡何待？乃上書言霍氏奢靡，陛下即愛之，宜以時抑制，無使至於亡。 權謀
書三上，輒報：聞。 權謀
其後霍氏果滅。 權謀
董忠等以其功封。 權謀
人有為徐先生上書者，曰：臣聞客有過主人者，見竈直堗，傍有積薪。 權謀
客謂主人曰：『曲其堗，遠其積薪，不者將有火患。 權謀
』主人默然不應，居無幾何，家果失火。 權謀
鄉聚里中人哀而救之，火幸息。 權謀
於是殺牛置酒，燔髮灼爛者在上行，餘各用功次坐，而反不錄言曲堗者。 權謀
向使主人聽客之言，不費牛酒，終無火患。 權謀
今茂陵徐福數上書言霍氏且有變，宜防絕之。 權謀
向使福說得行，則無裂地出爵之費，而國安平自如。 權謀
今往事既已，而福獨不得與其功，惟陛下察客徙薪曲堗之策，而使居燔髮灼爛之右。 權謀
書奏，上使人賜徐福帛十匹，拜為郎。 權謀
齊桓公將伐山戎、孤竹，使人請助於魯。 權謀
魯君進群臣而謀，皆曰：師行數十里，入蠻夷之地，必不反矣。 權謀
於是魯許助之而不行。 權謀
齊已伐山戎、孤竹，而欲移兵於魯。 權謀
管仲曰：不可。 權謀
諸侯未親，今又伐遠而還誅近鄰，鄰國不親，非霸王之道，君之所得山戎之寶器者，中國之所鮮也，不可不進周公之廟乎？桓公乃分山戎之寶，獻之周公之廟。 權謀
明年起兵伐莒。 權謀
魯下令丁男悉發，五尺童子皆至。 權謀
孔子曰：聖人轉禍為福，報怨以德。 權謀
此之謂也。 權謀
中行文子出亡至邊，從者曰：為此嗇夫者君人也，胡不休焉，且待後車者。 權謀
文子曰：異日吾好音，此子遺吾琴，吾好佩，又遺吾玉，是不非吾過者也，自容於我者也。 權謀
吾恐其以我求容也，遂不入。 權謀
後車入門，文子問嗇夫之所在，執而殺之。 權謀
仲尼聞之，曰：中行文子背道失義以亡其國，然後得之，猶活其身，道不可遺也，若此。 權謀
衛靈公襜被以與婦人遊，子貢見公。 權謀
公曰：衛其亡乎？對曰：昔者夏桀，殷紂不任其過故亡；成湯、文武知任其過故興，衛奚其亡也？ 權謀
智伯請地於魏宣子，宣子不與。 權謀
任增曰：何為不與？宣子曰：彼無故而請地，吾是以不與。 權謀
任增曰：彼無故而請地者，無故而與之，是重欲無厭也。 權謀
彼喜，必又請地於諸侯，諸侯不與，必怒而伐之。 權謀
宣子曰：善。 權謀
遂與地。 權謀
智伯喜，又請地於趙，趙不與，智伯怒，圍晉陽。 權謀
韓、魏合趙而反智氏，智氏遂滅。 權謀
《書》曰：不偏不黨，王道蕩蕩。 至公
言至公也。 至公
古有行大公者，帝堯是也。 至公
貴為天子，富有天下，得舜而傳之，不私於其子孫也。 至公
去天下若遺躧，於天下猶然，況其細於天下乎？非帝堯孰能行之？孔子曰：巍巍乎！ 至公
惟天為大，惟堯則之。 至公
《易》曰：無首，吉。 至公
此蓋人君之至公也。 至公
夫以公與天下，其德大矣。 至公
推之於此，刑之於彼，萬姓之所戴，後世之所則也。 至公
彼人臣之公，治官事則不營私家，在公門則不言貨利，當公法則不阿親戚，奉公舉賢則不避仇讎，忠於事君，仁於利下，推之以恕道，行之以不黨，伊呂是也。 至公
故顯名存於今，是之謂公。 至公
《詩》云：周道如砥，其直如矢，君子所履，小人所視。 至公
此之謂也。 至公
夫公生明，偏生暗，端愨生達，詐偽生塞，誠信生神，夸誕生惑，此六者，君子之所慎也，而禹桀之所以分也。 至公
《詩》云：疾威上帝，其命多僻。 至公
言不公也。 至公
吳王壽夢有四子，長曰謁，次曰餘祭，次曰夷昧，次曰季札，號曰：延陵季子。 至公
最賢，三兄皆知之。 至公
於是王壽夢薨，謁以位讓季子，季子終不肯當，謁乃為約曰：季子賢，使國及季子，則吳可以興。 至公
乃兄弟相繼，飲食必祝曰：使吾早死，令國及季子。 至公
謁死，餘祭立；餘祭死，夷昧立；夷昧死，次及季子。 至公
季子時使行不在。 至公
庶兄僚曰：我亦兄也。 至公
乃自立為吳王。 至公
季子使還，復事如故。 至公
謁子光曰：以吾父之意，則國當歸季子，以繼嗣之法，則我適也，當代之君，僚何為也？乃使專諸刺僚殺之，以位讓季子，季子曰：爾殺吾君，吾受爾國，則吾與爾為共篡也。 至公
爾殺吾兄，吾又殺汝，則是昆弟父子相殺無已時也。 至公
卒去之延陵，終身不入吳。 至公
君子以其不殺為仁，以其不取國為義。 至公
夫不以國私身，捐千乘而不恨，棄尊位而無忿，可以庶幾矣。 至公
諸侯之義死社稷，大王委國而去，何也？夫聖人不欲強暴侵陵百姓，故使諸侯死國守其民。 至公
大王有至仁之恩，不忍戰百姓，故事勳育戎氏以犬馬珍幣，而伐不止。 至公
問其所欲者，土地也。 至公
於是屬其群臣耆老，而告之曰：土地者，所以養人也，不以所以養而害其慈也，吾將去之。 至公
遂居岐山之下。 至公
邠人負幼扶老從之，如歸父母。 至公
三遷而民五倍其初者，皆興仁義趣上之事。 至公
君子守國安民，非特鬥兵罷殺士眾而已。 至公
不私其身惟民，足用保民，蓋所以去國之義也，是謂至公耳。 至公
辛櫟見魯穆公曰：周公不如太公之賢也。 至公
穆公曰：子何以言之？辛櫟對曰：周公擇地而封曲阜；太公擇地而封營丘，爵士等，其地不若營丘之美，人民不如營丘之眾。 至公
不徒若是，營丘又有天固。 至公
穆公心慚，不能應也。 至公
辛櫟趨而出。 至公
南宮邊子入，穆公具以辛櫟之言語南宮邊子。 至公
南宮邊子曰：昔周成王之卜居成周也。 至公
其命龜曰：『予一人兼有天下，辟就百姓，敢無中土乎？使予有罪，則四方伐之，無難得也。 至公
』周公卜居曲阜，其命龜曰：『作邑乎山之陽，賢則茂昌，不賢則速亡。 至公
』季孫行父之戒其子也，曰：『吾欲室之俠於兩社之間也。 至公
使吾後世有不能事上者，使其替之益速。 至公
』如是則曰：『賢則茂昌，不賢則速亡。 至公
』安在擇地而封哉？或示有天固也。 至公
辛櫟之言小人也，子無復道也。 至公
秦始皇帝既吞天下，乃召群臣而議曰：古者五帝禪賢，三王世繼，孰是？將為之。 
博士七十人未對。 
鮑白令之對曰：天下官，則讓賢是也；天下家，則世繼是也。 
故五帝以天下為官，三王以天下為家。 
秦始皇帝仰天而歎曰：吾德出于五帝，吾將官天下，誰可使代我後者。 
鮑白令之對曰：陛下行桀紂之道，欲為五帝之禪，非陛下所能行也。 
秦始皇帝大怒曰：令之前，若何以言我行桀紂之道也。 
趣說之，不解則死。 
令之對曰：臣請說之，陛下築臺干雲，宮殿五里，建千石之鐘，萬石之𧇽，婦女連百，倡優累千，興作驪山宮室至雍，相繼不絕，所以自奉者，殫天下，竭民力，偏駮自私，不能以及人，陛下所謂自營僅存之主也。 
何暇比德五帝，欲官天下哉？始皇闇然無以應之，面有慚色。 
久之，曰：令之之言，乃令眾醜我。 
遂罷謀，無禪意也。 
齊景公嘗賞賜及後宮，文繡被臺榭，菽粟食鳧鴈。 至公
出而見殣，謂晏子曰：此何為而死？晏子對曰：此餧而死。 至公
公曰：嘻！ 至公
寡人之無德也，何甚矣！ 至公
晏子對曰：君之德著而彰，何為無德也？景公曰：何謂也？對曰：君之德及後宮與臺榭，君之玩物，衣以文繡，君之鳧鴈，食以菽粟，君之營內自樂，延及後宮之族，何為其無德也？顧臣願有請於君，由君之意，自樂之心，推而與百姓同之，則何殣之有？君不推此而苟營內好私，使財貨偏有所聚，菽粟幣帛腐於囷府，惠不遍加于百姓，公心不周乎國，則桀紂之所以亡也。 至公
夫士民之所以叛，由偏之也。 至公
君如察臣嬰之言，推君之盛德，公布之於天下，則湯武可為也，一殣何足恤哉？ 至公
楚共王出獵而遺其弓，左右請求之，共王曰：止，楚人遺弓，楚人得之，又何求焉？仲尼聞之，曰：惜乎其不大，亦曰：『人遺弓，人得之而已，何必楚也！ 至公
』仲尼所謂大公也。 至公
萬章問曰：孔子於衛主雍睢，於齊主寺人脊環，有諸？ 至公
孟子曰：否！ 至公
不然。 至公
好事者為之也。 至公
於衛主顏讎由，彌子之妻與子路之妻，兄弟也。 至公
彌子謂子路曰：『孔子主我，衛卿可得也。 至公
』子路以告。 至公
孔子曰：『有命。 至公
』孔子進之以禮，退之以義，得之不得曰有命，而主雍睢與寺人脊環，是無命也。 至公
孔子不說於魯衛，將適宋，遭桓司馬，將要而殺之，微服過宋，是孔子嘗阨，主司城貞子，為陳侯周臣。 至公
吾聞之，觀近臣以其所為之主，觀遠臣以其所主，如孔子主雍睢與寺人脊環，何以為孔子乎？ 至公
夫子行說七十諸侯無定處，意欲使天下之民各得其所，而道不行。 至公
退而修春秋，采毫毛之善，貶纖介之惡，人事浹，王道備，精和聖制，上通於天而麟至，此天之知夫子也。 至公
於是喟然而歎曰：天以至明為不可蔽乎？日何為而食也？地以至安為不可危乎？地何為而動？天地尚有動蔽，是故賢聖說於世而不得行其道，故災異並作也。 至公
夫子曰：不怨天，不尤人，下學而上達，知我者其天乎！ 至公
孔子生於亂世，莫之能容也。 至公
故言行於君，澤加於民，然後仕。 至公
言不行於君，澤不加於民則處。 至公
孔子懷天覆之心，挾仁聖之德，憫時俗之汙泥，傷紀綱之廢壞，服重歷遠，周流應聘，乃俟幸施道以子百姓，而當世諸侯莫能任用，是以德積而不肆，大道屈而不伸，海內不蒙其化，群生不被其恩，故喟然而歎曰：而有用我者，則吾其為東周乎！ 至公
故孔子行說，非欲私身，運德於一城，將欲舒之於天下，而建之於群生者耳。 至公
秦晉戰交敵，秦使人謂晉將軍曰：三軍之士皆未息，明日請復戰。 至公
臾駢曰：使者目動而言肆，懼我，將遁矣，迫之河，必敗之。 至公
趙盾曰：死傷未收而棄之，不惠也。 至公
不待期而迫人於險，無勇也，請待。 至公
秦人夜遁。 至公
《司馬法》曰：國雖大，好戰必亡；天下雖安，忘戰必危。 指武
《易》曰：君子以除戎器，戒不虞。 指武
夫兵不可玩，玩則無威；兵不可廢，廢則召寇。 指武
昔吳王夫差好戰而亡，徐偃王無武亦滅。 指武
故明王之制國也，上不玩兵，下不廢武。 指武
《易》曰：存不忘亡，是以身安而國家可保也。 指武
秦昭王中朝而歎曰：夫楚劍利、倡優拙。 指武
夫劍利則士多慓悍，倡優拙則思慮遠也，吾恐楚之謀秦也。 指武
此謂當吉念凶，而存不忘亡也，卒以成霸焉。 指武
王孫厲謂楚文王曰：徐偃王好行仁義之道，漢東諸侯三十二國盡服矣！ 指武
王若不伐，楚必事徐。 指武
王曰：若信有道，不可伐也。 指武
對曰：大之伐小，強之伐弱，猶大魚之吞小魚也，若虎之食豚也，惡有其不得理？文王興師伐徐，殘之。 指武
徐偃王將死，曰：吾賴於文德而不明武備，好行仁義之道而不知詐人之心，以至於此。 指武
夫古之王者其有備乎？ 指武
吳起為苑守，行縣適息，問屈宜臼曰：王不知起不肖，以為苑守，先生將何以教之？屈公不對。 指武
居一年，王以為令尹，行縣適息。 指武
問屈宜臼曰：起問先生，先生不教。 指武
今王不知起不肖，以為令尹，先生試觀起為之也！ 指武
屈公曰：子將奈何？吳起曰：將均楚國之爵而平其祿，損其有餘而繼其不足，厲甲兵以時爭於天下。 指武
屈公曰：吾聞昔善治國家者不變故，不易常。 指武
今子將均楚國之爵而平其祿，損其有餘而繼其不足，是變其故而易其常也。 指武
且吾聞兵者凶器也，爭者逆德也。 指武
今子陰謀逆德，好用凶器，殆人所棄，逆之至也，淫泆之事也，行者不利。 指武
且子用魯兵不宜得志於齊而得志焉；子用魏兵不宜得志於秦而得志焉。 指武
吾聞之曰：『非禍人不能成禍。 指武
』吾固怪吾主之數逆天道，至今無禍。 指武
嘻！ 指武
且待夫子也。 指武
吳起惕然曰：尚可更乎？屈公曰：不可。 指武
吳起曰：起之為人謀。 指武
屈公曰：成刑之徒不可更已！ 指武
子不如敦處而篤行之，楚國無貴于舉賢。 指武
春秋記國家存亡，以察來世，雖有廣土眾民，堅甲利兵，威猛之將，士卒不親附，不可以戰勝取功。 指武
晉侯獲於韓；楚子玉得臣敗於城濮；蔡不待敵而眾潰。 指武
故語曰：文王不能使不附之民；先軫不能戰不教之卒；造父王良不能以弊車不作之馬，趨疾而致遠；羿逄蒙不能以枉矢弱弓，射遠中微；故強弱成敗之要，在乎附士卒，教習之而已。 指武
內治未得，不可以正外，本惠未襲，不可以制末，是以春秋先京師而後諸夏，先諸華而後夷狄。 指武
及周惠王，以遭亂世，繼先王之體，而強楚稱王，諸侯背叛，欲申先王之命，一統天下。 指武
不先廣養京師，以及諸夏，諸夏以及夷狄，內治未得，忿則不料力，權得失，興兵而征強楚，師大敗，撙辱不行，大為天下笑。 指武
幸逢齊桓公以得安尊，故內治未得不可以正外，本惠未襲，不可以制末。 指武
將帥受命者，將帥入，軍吏畢入，皆北面再拜稽首受命。 指武
天子南面而授之鉞，東行，西面而揖之，示弗御也。 指武
故受命而出忘其國，即戎忘其家，聞枹鼓之聲，唯恐不勝忘其身，故必死。 指武
必死不如樂死，樂死不如甘死，甘死不如義死，義死不如視死如歸，此之謂也。 指武
故一人必死，十人弗能待也；十人必死，百人弗能待也；百人必死，千人不能待也；千人必死，萬人弗能待也；萬人必死，橫行乎天下，令行禁止，王者之師也。 指武
田單為齊上將軍，興師十萬，將以攻翟，往見魯仲連子。 指武
仲連子曰：將軍之攻翟，必不能下矣！ 指武
田將軍曰：單以五里之城，十里之郭，復齊之國，何為攻翟不能下？去上車不與言。 指武
決攻翟，三月而不能下，齊嬰兒謠之曰：大冠如箕，長劍拄頤，攻翟不能下，壘於梧丘。 指武
於是田將軍恐駭，往見仲連子曰：先生何以知單之攻翟不能下也？仲連子曰：夫將軍在即墨之時，坐則織蕢，立則杖臿為士卒倡曰：『宗廟亡矣，魂魄喪矣，歸何黨矣。 指武
』故將有死之心，士卒無生之氣。 指武
今將軍東有掖邑之封，西有淄上之寶，金銀黃帶，馳騁乎淄澠之間，是以樂生而惡死也。 指武
田將軍明日結髮，徑立矢石之所，乃引枹而鼓之，翟人下之。 指武
故將軍者，士之心也，士者將之枝體也，心猶與則枝體不用，田將軍之謂乎！ 指武
晉智伯伐鄭，齊田恒救之，有登蓋必身立焉，車徒有不進者必令助之。 指武
壘合而後敢處，井灶成而後敢食。 指武
智伯曰：吾聞田恒新得國而愛其民，內同其財，外同其勤勞，治軍若此，其得眾也，不可待也。 指武
乃去之耳。 指武
太公兵法曰：致慈愛之心，立武威之戰，以畢其眾；練其精銳，砥礪其節，以高其氣。 指武
分為五選，異其旗章，勿使冒亂；堅其行陣，連其什伍，以禁淫非。 指武
壘陳之次，車騎之處，勒兵之勢，軍之法令，賞罰之數。 指武
使士赴火蹈刃，陷陣取將，死不旋踵者，多異於今之將也。 指武
孝昭皇帝時，北軍監御史為姦，穿北門垣以為賈區。 指武
胡建守北軍尉，貧無車馬，常步，與走卒起居，所以慰愛走卒甚厚。 指武
建欲誅監御史，乃約其走卒曰：我欲與公有所誅，吾言取之則取之；斬之則斬之。 指武
於是當選士馬日，護軍諸校列坐堂皇上，監御史亦坐。 指武
建從走卒趨至堂下拜謁，因上堂，走卒皆上，建跪指監御史曰：取彼。 指武
走卒前拽下堂。 指武
建曰：斬之。 指武
遂斬監御史，護軍及諸校皆愕驚，不知所以。 指武
建亦已有成奏在其懷。 指武
遂上奏以聞，曰：臣聞軍法立武以威眾，誅惡以禁邪。 指武
今北軍監御史公穿軍垣以求賈利，買賣以與士市，不立剛武之心，勇猛之意，以率先士大夫，尤失理不公。 指武
臣聞黃帝理法曰：『壘壁已具，行不由路，謂之姦人，姦人者殺。 指武
』臣謹以斬之，昧死以聞。 指武
制曰：《司馬法》曰：『國容不入軍，軍容不入國也。 指武
』建有何疑焉？建由是名興，後至渭城令，死。 指武
至今渭城有其祠也。 指武
魯石公劍，迫則能應，感則能動，䀛穆無窮，變無形像，復柔委從，如影與響，如尨之守戶，如輪之逐馬，響之應聲，影之像形也，閶不及鞈，呼不及吸，足舉不及集。 指武
相離若蟬翼，尚在肱北眉睫之微，曾不可以大息小，以小況大。 指武
用兵之道，其猶然乎？此善當敵者也。 指武
未及夫折衝於未形之前者，揖讓乎廟堂之上而施惠乎百萬之民，故居則無變動，戰則不血刃，其湯武之兵與！ 指武
孔子北遊，東上農山，子路、子貢、顏淵從焉。 指武
孔子喟然歎曰：登高望下，使人心悲，二三子者，各言爾志。 指武
丘將聽之。 指武
子路曰：願得白羽若月，赤羽若日，鐘鼓之音上聞乎天，旌旗翩翻，下蟠於地。 指武
由且舉兵而擊之，必也攘地千里，獨由能耳。 指武
使夫二子為從焉！ 指武
孔子曰：勇哉士乎！ 指武
憤憤者乎！ 指武
子貢曰：賜也，願齊楚合戰於莽洋之野，兩壘相當，旌旗相望，塵埃相接，接戰搆兵，賜願著縞衣白冠，陳說白刃之間，解兩國之患，獨賜能耳。 指武
使夫二子者為我從焉！ 指武
孔子曰：辯哉士乎！ 指武
僊僊者乎！ 指武
顏淵獨不言。 指武
孔子曰：回！ 指武
來！ 指武
若獨何不願乎？顏淵曰：文武之事，二子已言之，回何敢與焉！ 指武
孔子曰：若鄙，心不與焉，第言之！ 指武
顏淵曰：回聞鮑魚蘭芷不同篋而藏，堯舜桀紂不同國而治，二子之言與回言異。 指武
回願得明王聖主而相之，使城郭不脩，溝池不越，鍛劍戟以為農器，使天下千歲無戰鬥之患，如此則由何憤憤而擊，賜又何僊僊而使乎？孔子曰：美哉，德乎！ 指武
姚姚者乎！ 指武
子路舉手問曰：願聞夫子之意。 指武
孔子曰：吾所願者，顏氏之計，吾願負衣冠而從顏氏子也。 指武
魯哀公問於仲尼曰：吾欲小則守，大則攻，其道若何？仲尼曰：若朝廷有禮，上下有親，民之眾皆君之畜也，君將誰攻？若朝廷無禮，上下無親，民眾皆君之讎也，君將誰與守？於是廢澤梁之禁，弛關市之征，以為民惠也。 指武
王者知所以臨下而治眾，則群臣畏服矣；知所以聽言受事，則不蔽欺矣；知所以安利萬民，則海內必定矣；知所以忠孝事上，則臣子之行備矣。 談叢
凡所以劫殺者，不知道術以御其臣下也。 談叢
凡吏勝其職則事治，事治則利生；不勝其職則事亂，事亂則害成也。 談叢
百方之事，萬變鋒出：或欲持虛，或欲持實，或好浮遊，或好誠必，或行安舒，或為飄疾。 談叢
從此觀之，天下不可一，聖王臨天下而能一之。 談叢
意不並銳，事不兩隆；盛於彼者必衰於此，長於左者必短於右。 談叢
喜夜臥者不能蚤起也。 談叢
鸞設於鑣，和設於軾；馬動而鸞鳴，鸞鳴而和應，行之節也。 談叢
不富無以為大，不予無以合親；親疏則害，失眾則敗；不教而誅謂之虐，不戒責成謂之暴也。 談叢
夫水出於山而入於海，稼生於田而藏於廩，聖人見所生則知所歸矣。 談叢
天道布順，人事取予；多藏不用，是謂怨府，故物不可聚也。 談叢
一圍之木持千鈞之屋，五寸之鍵而制開闔，豈材足任哉？蓋所居要也。 談叢
夫小快害義，小慧害道，小辨害治，苟心傷德，大政不險。 談叢
蛟龍雖神，不能以白日去其倫；飄風雖疾，不能以陰雨揚其塵。 談叢
邑名勝母，曾子不入；水名盜泉，孔子不飲，醜其聲也。 談叢
婦人之口可以出走，婦人之喙可以死敗。 談叢
不脩其身，求之於人，是謂失倫；不治其內，而脩其外，是謂大廢。 談叢
重載而危之，操策而隨之，非所以為全也。 談叢
士橫道而偃，四支不掩，非士之過，有土之羞也。 談叢
邦君將昌，天遺其道；大夫將昌，天遺其士；庶人將昌，必有良子。 談叢
賢師良友在其側，詩書禮樂陳於前，棄而為不善者，鮮矣。 談叢
義士不欺心，仁人不害生；謀泄則無功，計不設則事不成；賢士不事所非，不非所事；愚者行間而益固，鄙人飾詐而益野；聲無細而不聞，行無隱而不明；至神無不化也，至賢無不移也。 談叢
上不信，下不忠，上下不和，雖安必危。 談叢
求以其道則無不得，為以其時則無不成。 談叢
時不至，不可強生也；事不究，不可強求也。 談叢
貞良而亡，先人餘殃；猖獗而活，先人餘烈；權取重，澤取長。 談叢
才賢而任輕，則有名，不肖任大，身死名廢。 談叢
士不以利移，不為患改，孝敬忠信之事立，雖死而不悔。 談叢
智而用私，不如愚而用公，故曰巧偽不如拙誠。 談叢
學問不倦，所以治己也；教誨不厭，所以治人也，所以貴虛無者，得以應變而合時也。 談叢
冠雖故，必加於首；履雖新，必關於足，上下有分，不可相倍。 談叢
一心可以事百君，百心不可以事一君，故曰正而心，又少而言。 談叢
萬物得其本者生，百事得其道者成；道之所在，天下歸之；德之所在，天下貴之；仁之所在，天下愛之；義之所在，天下畏之。 談叢
屋漏者民去之，水淺者魚逃之，樹高者鳥宿之，德厚者士趨之，有禮者民畏之，忠信者士死之。 談叢
衣雖弊，行必脩；頭雖亂，言必治。 談叢
時在應之，為在因之；所伐而當其福五之；所伐不當其禍十之。 談叢
必貴以賤為本，必高以下為基。 談叢
天將與之，必先苦之；天將毀之，必先累之。 談叢
孝於父母，信於交友，十步之澤，必有香草；十室之邑，必有忠士。 談叢
草木秋死，松柏獨在；水浮萬物，玉石留止。 談叢
饑渴得食，誰能不喜？賑窮救急，何患無有？視其所以，觀其所使，斯可知已。 談叢
乘輿馬不勞致千里，乘船楫不游絕江海；智莫大於闕疑，行莫大於無悔也。 談叢
制宅名子，足以觀士。 談叢
利不兼，賞不倍；忽忽之謀，不可為也，惕惕之心，不可長也。 談叢
天與不取，反受其咎；時至不迎，反受其殃；天地無親，常與善人。 談叢
天道有常，不為堯存，不為桀亡；積善之家，必有餘慶；積惡之家，必有餘殃。 談叢
一噎之故，絕穀不食；一蹶之故，卻足不行。 談叢
心如天地者明，行如繩墨者章。 談叢
位高道大者從，事大道小者凶；言疑者無犯，行疑者無從；蠹蝝仆柱梁，蚊虻走牛羊。 談叢
謁問析辭勿應，怪言虛說勿稱；謀先事則昌，事先謀則亡。 談叢
無以淫泆棄業，無以貧賤自輕，無以所好害身，無以嗜欲妨生，無以奢侈為名，無以貴富驕盈。 談叢
喜怒不當，是謂不明，暴虐不得，反受其賊，怨生不報，禍生於福。 談叢
一言而非，四馬不能追；一言不急，四馬不能及。 談叢
順風而飛，以助氣力；銜葭而翔，以備矰弋。 談叢
鏡以精明，美惡自服；衡平無私，輕重自得；蓬生枲中，不扶自直；白砂入泥，與之皆黑。 談叢
時乎，時乎！ 談叢
間不及謀；至時之極，間不容息；勞而不體，亦將自息；有而不施，亦將自得。 談叢
無不為者，無不能成也；無不欲者，無不能得也。 談叢
眾正之積，福無不及也；眾邪之積，禍無不逮也。 談叢
力勝貧，謹勝禍，慎勝害，戒勝災。 談叢
為善者天報以德，為不善者天報以禍。 談叢
君子得時如水，小人得時如火。 談叢
謗道己者，心之罪也；尊賢己者，心之力也。 談叢
心之得，萬物不足為也；心之失，獨心不能守也。 談叢
子不孝，非吾子也；交不信，非吾友也。 談叢
食其口而百節肥，灌其本而枝葉茂；本傷者枝槁，根深者末厚。 談叢
為善者得道，為惡者失道。 談叢
惡語不出口，苟言不留耳；務偽不長，喜虛不久。 談叢
義士不欺心，廉士不妄取；以財為草，以身為寶。 談叢
慈仁少小，恭敬耆老。 談叢
犬吠不驚，命曰金城；常避危殆，命曰不悔。 談叢
富必念貧，壯必念老，年雖幼少，慮之必早。 談叢
夫有禮者相為死，無禮者亦相為死；貴不與驕期，驕自來；驕不與亡期，亡自至。 談叢
踒人日夜願一起，盲人不忘視。 談叢
知者始於悟，終於諧；愚者始於樂，終於哀。 談叢
高山仰止，景行行止，力雖不能，心必務為。 談叢
慎終如始，常以為戒；戰戰慄慄，日慎其事。 談叢
聖人之正，莫如安靜；賢者之治，故與眾異。 談叢
好稱人惡，人亦道其惡；好憎人者，亦為人所憎。 談叢
衣食足，知榮辱；倉廩實，知禮節。 談叢
江河之溢，不過三日；飄風暴雨，須臾而畢。 談叢
福生於微，禍生於忽；日夜恐懼，唯恐不卒。 談叢
已雕已琢，還反於樸，物之相反，復歸於本。 談叢
循流而下，易以至；倍風而馳，易以遠。 談叢
兵不豫定，無以待敵；計不先慮，無以應卒。 談叢
中不方，名不章，外不圜，禍之門。 談叢
直而不能枉，不可與大任；方而不能圜，不可與長存。 談叢
慎之於身，無曰云云，狂夫之言，聖人擇焉。 談叢
能忍恥者安，能忍辱者存，脣亡而齒寒，河水崩，其懷在山。 談叢
毒智者莫甚於酒，留事者莫甚於樂，毀廉者莫甚於色，摧剛者反己於弱。 談叢
富在知足，貴在求退，先憂事者後樂，先傲事者後憂。 談叢
福在受諫，存之所由也。 談叢
恭敬遜讓，精廉無謗，慈仁愛人，必受其賞，諫之不聽，後無與爭，舉事不當，為百姓謗，悔在於妄，患在於先唱。 談叢
蒲且脩繳，鳧鴈悲鳴；逄蒙撫弓，虎豹晨嗥。 談叢
河以委蛇故能遠，山以凌遲故能高，道以優游故能化，德以純厚故能豪。 談叢
言人之善，澤於膏沐；言人之惡，痛於矛戟。 談叢
為善不直，必終其曲；為醜不釋，必終其惡。 談叢
一死一生，乃知交情；一貧一富，乃知交態；一貴一賤，交情乃見；一浮一沒，交情乃出。 談叢
德義在前，用兵在後。 談叢
初沐者必拭冠，新浴者必振衣。 談叢
敗軍之將，不可言勇；亡國之臣，不可言智。 談叢
坎井無黿鼉者，隘也；園中無脩林者，小也。 談叢
小忠，大忠之賊也；小利，大利之殘也。 談叢
自清絕易，清人絕難；水激則悍，矢激則遠；人激於名，不毀為聲。 談叢
下士得官以死，上士得官以生。 談叢
禍福非從地中出，非從天上來，己自生之。 談叢
窮鄉多曲學：小辯害大智，巧言使信廢，小惠妨大義。 談叢
不困在於早慮，不窮在於早豫。 談叢
欲人勿知，莫若勿為；欲人勿聞，莫若勿言。 談叢
非所言勿言，以避其患；非所為勿為，以避其危；非所取勿取，以避其詭；非所爭勿爭，以避其聲。 談叢
明者視於冥冥，謀於未形；聰者聽於無聲，慮者戒於未成。 談叢
世之溷濁而我獨清，眾人皆醉而我獨醒。 談叢
乖離之咎，無不生也；毀敗之端，從此興也。 談叢
江河大潰從蟻穴，山以小阤而大崩，淫亂之漸，其變為興，水火金木轉相勝。 談叢
卑而正者可增，高而倚者且崩；直如矢者死，直如繩者稱。 談叢
禍生於欲得，福生於自禁；聖人以心導耳目，小人以耳目導心。 談叢
為人上者，患在不明；為人下者，患在不忠。 談叢
人知糞田，莫知糞心，端身正心，全以至今，見亡知存，見霜知冰。 談叢
廣大在好利，恭敬在事親，因時易以為仁，因道易以達人。 談叢
營於利者多患，輕諾者寡信。 談叢
欲賢者莫如下人，貪財者莫如全身；財不如義高，勢不如德尊。 談叢
父不能愛無益之子，君不能愛不軌之民；君不能賞無功之臣，臣不能死無德之君。 談叢
問善御者莫如馬，問善治者莫如民。 談叢
以卑為尊，以屈為伸，聖人所因，上法於天。 談叢
君子行德以全其身，小人行貪以亡其身，相勸以禮，相強以仁，得道於身，得譽於人。 談叢
知命者不怨天，知己者不怨人；人而不愛則不能仁，佞而不巧則不能信；言善毋及身，言惡毋及人；上清而無欲，則下正而民樸。 談叢
來事可追也，往事不可及。 談叢
無思慮之心則不達，無談說之辭則不樂。 談叢
善不可以偽來，惡不可以辭去。 談叢
近市無賈，在田無野。 談叢
善不逆旅，非仁義剛武無以定天下。 談叢
賢人君子者，通乎盛衰之時，明乎成敗之端，察乎治亂之紀，審乎人情。 雜言
知所去就，故雖窮不處亡國之勢，雖貧不受汙君之祿；是以太公七十而不自達，孫叔敖三去相而不自悔；何則？不強合非其人也。 雜言
太公一合於周而侯七百歲，孫叔敖一合於楚而封十世；大夫種存亡越而霸，句踐賜死於前；李斯積功於秦，而卒被五刑。 雜言
盡忠憂君，危身安國，其功一也；或以封侯而不絕，或以賜死而被刑；所慕所由異也。 雜言
故箕子去國而佯狂，范蠡去越而易名，智過去君弟而更姓，皆見遠識微，而仁能去富勢，以避萌生之禍者也。 雜言
夫暴亂之君，孰能離縶以役其身，而與于患乎哉？故賢者非畏死避害而已也，為殺身無益而明主之暴也。 雜言
比干死紂而不能正其行，子胥死吳而不能存其國；二子者強諫而死，適足明主之暴耳，未始有益如秋毫之端也。 雜言
是以賢人閉其智，塞其能，待得其人然後合；故言無不聽，行無見疑，君臣兩與，終身無患。 雜言
今非得其時，又無其人，直私意不能已，閔世之亂，憂主之危；以無貲之身，涉蔽塞之路；經乎讒人之前，造無量之主，犯不測之罪；傷其天性，豈不惑哉？故文信侯、李斯，天下所謂賢也，為國計揣微射隱，所謂無過策也；戰勝攻取，所謂無強敵也。 雜言
積功甚大，勢利甚高。 雜言
賢人不用，讒人用事，自知不用，其仁不能去；制敵積功，不失秋毫；避患去害，不見丘山。 雜言
積其所欲，以至其所惡，豈不為勢利惑哉？《詩》云：人知其一，莫知其他。 雜言
此之謂也。 雜言
子石登吳山而四望，喟然而歎息曰：嗚呼悲哉！ 雜言
世有明於事情，不合於人心者；有合於人心，不明於事情者。 雜言
弟子問曰：何謂也？子石曰：昔者吳王夫差不聽伍子胥，盡忠極諫，抉目而辜；太宰嚭、公孫雒，偷合苟容，以順夫差之志而伐吳。 雜言
二子沈身江湖，頭懸越旗。 雜言
昔者費仲、惡來革、長鼻決耳，崇侯虎順紂之心，欲以合於意，武王伐紂、四子身死牧之野，頭足異所，比干盡忠剖心而死。 雜言
今欲明事情，恐有抉目剖心之禍，欲合人心，恐有頭足異所之患。 雜言
由是觀之，君子道狹耳。 雜言
誠不逢其明主，狹道之中，又將危險閉塞，無可從出者。 雜言
祁射子見秦惠王，惠王說之，於是唐姑讒之，復見，惠王懷怒以待之。 雜言
非其說異也，所聽者易也。 雜言
故以徵為羽，非絃之罪也；以甘為苦，限味之過也。 雜言
彌子瑕愛於衛君，衛國之法：竊駕君車罪刖。 雜言
彌子瑕之母疾，人聞，夜往告之。 雜言
彌子瑕擅駕君車而出，君聞之，賢之曰：孝哉！ 雜言
為母之故犯刖罪哉！ 雜言
君遊果園，彌子瑕食桃而甘，不盡而奉君，君曰：愛我而忘其口味。 雜言
及彌子瑕色衰而愛弛，得罪於君，君曰：是故嘗矯吾車，又嘗食我以餘桃。 雜言
故子瑕之行未必變初也，前見賢後獲罪者，愛憎之生變也。 雜言
舜耕之時不能利其鄰人，及為天子，天下戴之。 雜言
故君子窮則善其身，達則利於天下。 雜言
孔子曰：自季孫之賜我千鍾而友益親，自南宮項叔之乘我車也，而道加行。 雜言
故道有時而後重，有勢而後行，微夫二子之賜，丘之道幾於廢也。 雜言
太公田不足以償種，漁不足以償網，治天下有餘智。 雜言
文公種米，曾子架羊，孫叔敖相楚，三年不知軛在衡後，務大者固忘小。 雜言
智伯廚人亡炙𥶷而知之，韓魏反而不知；邯鄲、子陽園人亡桃而知之，其亡也不知。 雜言
務小者亦忘大也。 雜言
淳于髡謂孟子曰：先名實者，為人者也；後名實者，自為者也。 雜言
夫子在三卿之中，名實未加上下而去之，仁者固如此乎？孟子曰：居下位，不以賢事不肖者，伯夷也；五就湯，五就桀者，伊尹也；不惡汙君，不辭小官者，柳下惠也。 雜言
三子者不同道，其趣一也。 雜言
一者何也？曰仁也。 雜言
君子亦仁而已，何必同？曰：魯穆公之時，公儀子為政，子思、子庚為臣，魯之削也滋甚。 雜言
若是乎賢者之無益於國也。 雜言
曰：虞不用百里奚而亡，秦穆公用之而霸，故不用賢則亡，削何可得也。 雜言
曰：昔者王豹處於淇，而河西善謳；綿駒處於高唐，而齊右善歌。 雜言
華舟杞梁之妻，善哭其夫而變國俗。 雜言
有諸內必形於外；為其事，無其功，髡未睹也。 雜言
是故無賢者也，有則髡必識之矣。 雜言
曰：孔子為魯司寇而不用，從祭膰肉不至，不脫冕而行；其不善者以為為肉也，其善者以為為禮也。 雜言
乃孔子欲以微罪行，不欲為苟去，故君子之所為，眾人固不得識也。 雜言
梁相死，惠子欲之梁，渡河而遽墮水中，船人救之。 雜言
船人曰：子欲何之而遽也？曰：梁無相，吾欲往相之。 雜言
船人曰：子居船橶之間而困，無我則子死矣，子何能相梁乎？惠子曰：子居艘楫之間則吾不如子；至於安國家，全社稷，子之比我，蒙蒙如未視之狗耳。 雜言
西閭過東渡河中流而溺，船人接而出之，問曰：今者子欲安之？西閭過曰：欲東說諸侯王。 雜言
船人掩口而笑曰：子渡河中流而溺，不能自救，安能說諸侯乎？西閭過曰：無以子之所能相為傷也。 雜言
子獨不聞和氏之璧乎？價重千金，然以之間紡，曾不如瓦磚；隨侯之珠，國寶也，然用之彈，曾不如泥丸；騏驥騄駬，倚衡負軛而趨，一日千里，此至疾也，然使捕鼠，曾不如百錢之狸；干將、鏌釾拂鐘不錚，試物不知，揚刃離金斬羽契鐵斧，此至利也，然以之補履，曾不如兩錢之錐。 雜言
今子持楫乘扁舟，處廣水之中，當陽侯之波，而臨淵流，適子之所能耳。 雜言
若誠與子東說諸侯王，見一國之王，子之蒙蒙，無異夫未視之狗耳。 雜言
甘戊使於齊，渡大河。 雜言
船人曰：河水間耳，君不能自渡，能為王者之說乎？甘戊曰：不然，汝不知也。 雜言
物各有短長，謹愿敦厚，可事主不施用兵；騏驥、騄駬，足及千里，置之宮室，使之捕鼠，曾不如小狸；干將為利，名聞天下，匠以治木，不如斤斧。 雜言
今持楫而上下隨流，吾不如子；說千乘之君，萬乘之主，子亦不如戊矣。 雜言
今夫世異則事變，事變則時移，時移則俗易；是以君子先相其土地，而裁其器，觀其俗，而和其風，總眾議而定其教。 雜言
愚人有學遠射者，參矢而發，已射五步之內，又復參矢而發；世以易矣，不更其儀，譬如愚人之學遠射。 雜言
目察秋毫之末者，視不能見太山；耳聽清濁之調者，不聞雷霆之聲。 雜言
何也？唯其意有所移也。 雜言
百人操觿，不可為固結；千人謗獄，不可為直辭，萬人比非，不可為顯士。 雜言
麋鹿成群，虎豹避之；飛鳥成列，鷹鷲不擊；眾人成聚，聖人不犯。 雜言
騰蛇遊於霧露，乘於風雨而行，非千里不止；然則暮託宿於鰍鱣之穴，所以然者，何也？用心不一也。 雜言
夫蚯蚓內無筋骨之強，外無爪牙之利；然下飲黃泉，上墾晞土。 雜言
所以然者，何也？用心一也。 雜言
聰者耳聞，明者目見，聰明形則仁愛者，廉恥分矣。 雜言
故非其道而行之，雖勞不至；非其有而求之，雖強不得；智者不為非其事，廉者不求非其有；是以遠容而名章也。 雜言
《詩》云：不忮不求，何用不臧。 雜言
此之謂也。 雜言
楚昭王召孔子，將使執政而封以書社七百。 雜言
子西謂楚王曰：王之臣用兵有如子路者乎？使諸侯有如宰予者乎？長官五官有如子貢者乎？昔文王處酆、武王處鎬之間百乘之地，伐上殺主立為天子，世皆曰聖。 雜言
王今以孔子之賢而有書社七百里之地，而三子佐之，非楚之利也。 雜言
楚王遂止。 雜言
夫善惡之難分也，聖人獨見疑，而況於賢者乎！ 雜言
是以賢聖罕合，諂諛常興也。 雜言
故有千歲之亂而無百歲之治，孔子之見疑，豈不痛哉！ 雜言
魯哀公問於孔子曰：有智者壽乎？孔子曰：然。 雜言
人有三死而非命也者，人自取之。 雜言
夫寢處不時，飲食不節，佚勞過度者，疾共殺之；居下位而上忤其君，嗜欲無厭，而求不止者，刑共殺之；以少犯眾，弱以侮強，忿怒不量力者，兵共殺之。 雜言
此三者，非命也，人自取之。 雜言
《詩》云：『人而無儀，不死何為？』此之謂也。 雜言
孔子遭難陳、蔡之境，絕糧，弟子皆有饑色，孔子歌兩柱之間。 雜言
子路入見曰：夫子之歌，禮乎？孔子不應，曲終而曰：由，君子好樂為無驕也，小人好樂為無懾也，其誰知之？子不我知而從我者乎？子路不悅，援干而舞，三終而出。 雜言
及至七日，孔子脩樂不休，子路慍見曰：夫子之脩樂，時乎？孔子不應，樂終而曰：由，昔者齊桓霸心生于莒，句踐霸心生於會稽，晉文霸心生於驪氏，故居不幽，則思不遠，身不約則智不廣，庸知而不遇之。 雜言
於是興，明日免於厄。 雜言
子貢執轡曰：二三子從夫子而遇此難也，其不可忘也！ 雜言
孔子曰：惡是何也？語不云乎？三折肱而成良醫。 雜言
夫陳、蔡之間，丘之幸也。 雜言
二三子從丘者皆幸人也。 雜言
吾聞人君不困不成王，列士不困不成行。 雜言
昔者湯困於呂，文王困於羑里，秦穆公困於殽，齊桓困於長勺，句踐困於會稽，晉文困於驪氏。 雜言
夫困之為道，從寒之及煖，煖之及寒也，唯賢者獨知而難言之也。 雜言
《易》曰：『困亨貞，大人吉，無咎。 雜言
有言不信。 雜言
』聖人所與人難言信也。 雜言
孔子困於陳、蔡之間，居環堵之內，席三經之席，七日不食，藜羹不糝，弟子皆有饑色，讀詩書治禮不休。 雜言
子路進諫曰：凡人為善者天報以福，為不善者天報以禍。 雜言
今先生積德行，為善久矣。 雜言
意者尚有遺行乎？奚居隱也！ 雜言
孔子曰：由，來，汝不知。 雜言
坐，吾語汝。 雜言
子以夫知者為無不知乎？則王子比干何為剖心而死？以諫者為必聽耶？伍子胥何為抉目於吳東門？子以廉者為必用乎？伯夷、叔齊何為餓死於首陽山之下？子以忠者為必用乎？則鮑莊何為而肉枯？荊公子高終身不顯，鮑焦抱木而立枯，介子推登山焚死。 雜言
故夫君子博學深謀不遇時者眾矣，豈獨丘哉！ 雜言
賢不肖者才也，為不為者人也，遇不遇者時也，死生者命也；有其才不遇其時，雖才不用，苟遇其時，何難之有！ 雜言
故舜耕歷山而逃於河畔，立為天子則其遇堯也。 雜言
傅說負壤土、釋板築，而立佐天子，則其遇武丁也。 雜言
伊尹，有莘氏媵臣也，負鼎俎調五味而佐天子，則其遇成湯也。 雜言
呂望行年五十賣食於棘津，行年七十屠牛朝歌，行年九十為天子師，則其遇文王也。 雜言
管夷吾束縛膠目，居檻車中，自車中起為仲父，則其遇齊桓公也。 雜言
百里奚自賣取五羊皮，伯氏牧羊以為卿大夫，則其遇秦穆公也。 雜言
沈尹名聞天下，以為令尹，而讓孫叔敖，則其遇楚莊王也。 雜言
伍子胥前多功，後戮死，非其智益衰也，前遇闔廬，後遇夫差也。 雜言
夫驥厄罷鹽車，非無驥狀也，夫世莫能知也；使驥得王良、造父，驥無千里之足乎？芝蘭生深林，非為無人而不香。 雜言
故學者非為通也，為窮而不困也，憂而不衰也，此知禍福之始而心不惑也，聖人之深念獨知獨見。 雜言
舜亦賢聖矣，南面治天下，唯其遇堯也；使舜居桀紂之世，能自免於刑戮固可也，又何官得治乎？夫桀殺關龍逄而紂殺王子比干，當是時，豈關龍逄無知，而比干無惠哉？此桀紂無道之世然也。 雜言
故君子疾學修身端行，以須其時也。 雜言
孔子之宋，匡簡子將殺陽虎，孔子似之。 雜言
甲士以圍孔子之舍，子路怒，奮戟將下鬥。 雜言
孔子止之，曰：何仁義之不免俗也？夫詩、書之不習，禮、樂之不脩也，是丘之過也。 雜言
若似陽虎，則非丘之罪也，命也夫。 雜言
由，歌予和汝。 雜言
子路歌，孔子和之，三終而甲罷。 雜言
孔子曰：不觀於高岸，何以知顛墜之患；不臨深淵，何以知沒溺之患；不觀於海上，何以知風波之患。 雜言
失之者其不在此乎？士慎三者，無累於人。 雜言
曾子曰：響不辭聲，鑑不辭形，君子正一而萬物皆成。 雜言
夫行非為影也，而影隨之；呼非為響也，而響和之。 雜言
故君子功先成而名隨之。 雜言
子夏問仲尼曰：顏淵之為人也，何若？曰：回之信，賢於丘也。 雜言
曰：子貢之為人也，何若？曰：賜之敏，賢於丘也。 雜言
曰：子路之為人也，何若？曰：由之勇，賢於丘也。 雜言
曰：子張之為人也，何若？曰：師之莊，賢於丘也。 雜言
於是子夏避席而問曰：然則四者何為事先生？曰：坐，吾語汝。 雜言
回能信而不能反，賜能敏而不能屈，由能勇而不能怯，師能莊而不能同。 雜言
兼此四子者，丘不為也。 雜言
夫所謂至聖之士，必見進退之利，屈伸之用者也。 雜言
東郭子惠問於子貢曰：夫子之門何其雜也？子貢曰：夫隱括之旁多枉木，良醫之門多疾人，砥礪之旁多頑鈍。 雜言
夫子脩道以俟天下，來者不止，是以雜也。 雜言
《詩》云：『苑彼柳斯，鳴蜩嚖嚖；有漼者淵，莞葦淠淠。 雜言
』言大者之旁，無所不容。 雜言
昔者南瑕子過程太子，太子為烹鯢魚。 雜言
南瑕子曰：吾聞君子不食鯢魚。 雜言
程太子曰：乃君子否？子何事焉？南瑕子曰：吾聞君子上比所以廣德也，下比所以狹行也，於惡自退之原也。 雜言
《詩》云：『高山仰止，景行行止。 雜言
』吾豈敢自以為君子哉？志向之而已。 雜言
孔子曰：『見賢思齊焉，見不賢而內自省。 雜言
』 雜言
孔子觀於呂梁，懸水四十仞，環流九十里，魚鱉不能過，黿鼉不敢居；有一丈夫，方將涉之。 雜言
孔子使人並崖而止之曰：此懸水四十仞，圜流九十里，魚鱉不敢過，黿鼉不敢居，意者難可濟也！ 雜言
丈夫不以錯意，遂渡而出。 雜言
孔子問：子巧乎？且有道術乎？所以能入而出者何也？丈夫曰：始吾入，先以忠信，吾之出也，又從以忠信；忠信錯吾軀於波流，而吾不敢用私。 雜言
吾所以能入而復出也。 雜言
孔子謂弟子曰：水而尚可以忠信，義久而身親之，況於人乎？ 雜言
子路盛服而見孔子。 雜言
孔子曰：由，是襜襜者何也？昔者江水出於岷山；其始也，大足以濫觴，及至江之津也，不方舟，不避風，不可渡也，非唯下流眾川之多乎？今若衣服甚盛，顏色充盛，天下誰肯加若者哉？子路趨而出，改服而入，蓋自如也。 雜言
孔子曰：由，記之，吾語若：賁於言者，華也，奮於行者，伐也。 雜言
夫色智而有能者，小人也。 雜言
故君子知之為知之，不知為不知，言之要也；能之為能，不能為不能，行之至也。 雜言
言要則知，行要則仁；既知且仁，夫有何加矣哉？由，《詩》曰：『湯降不遲，聖教日躋』。 雜言
此之謂也。 雜言
子路問孔子曰：君子亦有憂乎？孔子曰：無也。 雜言
君子之脩其行未得，則樂其意；既已得，又樂其知。 雜言
是以有終生之樂，無一日之憂。 雜言
小人則不然，其未之得則憂不得，既已得之又恐失之。 雜言
是以有終身之憂，無一日之樂也。 雜言
孔子見榮啟期，衣鹿皮裘，鼓瑟而歌。 雜言
孔子問曰：先生何樂也？對曰：吾樂甚多。 雜言
天生萬物唯人為貴，吾既已得為人，是一樂也。 雜言
人以男為貴，吾既已得為男，是二樂也。 雜言
人生不免襁褓，吾年已九十五，是三樂也。 雜言
夫貧者士之常也，死者民之終也，處常待終，當何憂乎？ 雜言
顏淵問於仲尼曰：成人之行何若？子曰：成人之行達乎情性之理，通乎物類之變，知幽明之故，睹遊氣之源，若此而可謂成人。 辨物
既知天道，行躬以仁義，飭身以禮樂。 辨物
夫仁義禮樂成人之行也，窮神知化德之盛也。 辨物
《易》曰：仰以觀於天文，俯以察於地理，是故知幽明之故。 辨物
夫天文地理、人情之效存於心，則聖智之府。 辨物
是故古者聖王既臨天下，必變四時，定律歷，考天文，揆時變，登靈臺以望氣氛，故堯曰：咨爾舜，天之歷數在爾躬，允執其中，四海困窮。 辨物
《書》曰：在璿璣玉衡，以齊七政。 辨物
璿璣謂此辰勾陳樞星也。 辨物
以其魁杓之所指二十八宿為吉凶禍福；天文列舍盈縮之占，各以類為驗。 辨物
夫占變之道，二而已矣。 辨物
二者陰陽之數也，故《易》曰：一陰一陽之謂道，道也者，物之動莫不由道也。 辨物
是故發於一，成於二，備於三，周於四，行於五；是故玄象著明，莫大於日月；察變之動，莫著於五星。 辨物
天之五星運氣於五行，其初猶發於陰陽，而化極萬一千五百二十。 辨物
所謂二十八星者：東方曰角亢氐房心尾箕，北方曰斗牛須女虛危營室東壁，西方曰奎婁胃昂畢觜參，南方曰東井輿鬼柳七星張翼軫。 辨物
所謂宿者，日月五星之所宿也。 辨物
其在宿運外內者，以宮名別，其根荄皆發於地而華形於天。 辨物
所謂五星者，一曰歲星、二曰熒惑、三曰鎮星、四曰太白、五曰辰星。 辨物
欃槍彗孛，旬始枉矢，蚩尤之旗，皆五星盈縮之所生也。 辨物
五星之所犯，各以金木水火土為占。 辨物
春秋冬夏伏見有時，失其常，離其時，則為變異，得其時，居其常，是謂吉祥。 辨物
古者有主四時者：主春者張，昏而中，可以種穀，上告于天子，下布之民；主夏者大火，昏而中，可以種黍菽，上告于天子，下布之民；主秋者虛，昏而中，可以種麥，上告于天子，下布之民；主冬者昴，昏而中，可以斬伐田獵蓋藏，上告之天子，下布之民。 辨物
故天子南面視四星之中，知民之緩急，急利不賦籍，不舉力役。 辨物
書曰：敬授民時。 辨物
《詩》曰：物其有矣，維其時矣。 辨物
物之所以有而不絕者，以其動之時也。 辨物
《易》曰：天垂象，見吉凶，聖人則之。 辨物
昔者高宗、成王感於雊雉暴風之變，脩身自改而享豐昌之福也；逮秦皇帝即位，彗星四見，蝗蟲蔽天，冬雷夏凍，石隕東郡，大人出臨洮，妖孽並見，熒惑守心，星茀大角，大角以亡；終不能改。 辨物
二世立，又重其惡；及即位，日月薄蝕，山林淪亡，辰星出於四孟，太白經天而行，無雲而雷，枉矢夜光，熒惑襲月，孽火燒宮，野禽戲庭，都門內崩。 辨物
天變動於上，群臣昏於朝，百姓亂於下，遂不察，是以亡也。 辨物
八荒之內有四海，四海之內有九州，天子處中州而制八方耳。 辨物
兩河間曰冀州，河南曰豫州，河西曰雍州，漢南曰荊州，江南曰揚州，濟南間曰兗州，濟東曰徐州，燕曰幽州，齊曰青州。 辨物
山川汙澤，陵陸丘阜，五土之宜，聖王就其勢，因其便，不失其性。 辨物
高者黍，中者稷，下者秔，蒲葦菅蒯之用不乏，麻麥黍梁亦不盡，山林禽獸川澤魚鱉滋殖，王者京師四通而致之。 辨物
周幽王二年，西周三川皆震，伯陽父曰：周將亡矣。 辨物
夫天地之氣，不失其序，若過其序，民亂之也。 辨物
陽伏而不能出，陰迫而不能烝，於是有地震。 辨物
今三川震，是陽失其所而填陰也；陽溢而壯，陰源必塞，國必亡。 辨物
夫水土演而民用足也，土無所演，民乏財用，不亡何待？昔伊雒竭而夏亡，河竭而商亡，今周德如二代之季矣；其川源塞，塞必竭，夫國必依山川，山崩川竭，亡之徵也。 辨物
川竭山必崩，若國亡不過十年，數之紀也，天之所棄不過紀。 辨物
是歲也，三川竭，岐山崩，十一年幽王乃滅，周乃東遷。 辨物
五嶽者，何謂也？泰山，東嶽也；霍山，南嶽也；華山，西嶽也；常山，北嶽也；嵩高山，中嶽也。 辨物
五嶽何以視三公？能大布雲雨焉，能大斂雲雨焉；雲觸石而出，膚寸而合，不崇朝而雨天下，施德博大，故視三公也。 辨物
四瀆者，何謂也？江、河、淮、濟也。 辨物
四瀆何以視諸侯？能蕩滌垢濁焉，能通百川於海焉，能出雲雨千里焉，為施甚大，故視諸侯也。 辨物
山川何以視子男也？能出物焉，能潤澤物焉，能生雲雨；為恩多，然品類以百數，故視子男也。 辨物
書曰：禋于六宗，望秋于山川，遍于群神矣。 辨物
齊景公為露寢之臺，成而不通焉。 辨物
柏常騫曰：為臺甚急，臺成，君何為不通焉？公曰：然。 辨物
梟昔者鳴，其聲無不為也，吾惡之甚，是以不通焉。 辨物
柏常騫曰：臣請禳而去之！ 辨物
公曰：何具？對曰：築新室，為置白茅焉。 辨物
公使為室，成，置白茅焉。 辨物
柏常騫夜用事，明日問公曰：今昔聞梟聲乎？公曰：一鳴而不復聞。 辨物
使人往視之，梟當陛布翼伏地而死。 辨物
公曰：子之道若此其明也！ 辨物
亦能益寡人壽乎？對曰：能。 辨物
公曰：能益幾何？對曰：天子九、諸侯七、大夫五。 辨物
公曰：亦有徵兆之見乎？對曰：得壽，地且動。 辨物
公喜，令百官趣具騫之所求。 辨物
柏常騫出，遭晏子於塗，拜馬前，辭曰：騫為君禳梟而殺之，君謂騫曰：子之道若此其明也，亦能益寡人壽乎？騫曰能。 辨物
今且大祭，為君請壽，故將往。 辨物
以聞。 辨物
晏子曰：嘻，亦善矣！ 辨物
能為君請壽也。 辨物
雖然，吾聞之：惟以政與德順乎神，為可以益壽。 辨物
今徒祭可以益壽乎？然則福名有見乎？對曰：得壽地將動。 辨物
晏子曰：騫，昔吾見維星絕，樞星散，地其動。 辨物
汝以是乎？柏常騫俯有間，仰而對曰：然。 辨物
晏子曰：為之無益，不為無損也。 辨物
薄賦斂，無費民，且令君知之！ 辨物
夫水旱俱天下陰陽所為也。 辨物
大旱則雩祭而請雨，大水則鳴鼓而劫社。 辨物
何也？曰：陽者陰之長也，其在鳥則雄為陽，雌為陰，在獸則牡為陽而牝為陰；其在民則夫為陽而婦為陰，其在家則父為陽而子為陰，其在國則君為陽而臣為陰。 辨物
故陽貴而陰賤，陽尊而陰卑，天之道也。 辨物
今大旱者，陽氣太盛以厭於陰，陰厭陽固，陽其填也，惟填厭之太甚，使陰不能起也，亦雩際拜請而已，無敢加也。 辨物
至於大水及日蝕者，皆陰氣太盛而上減陽精，以賤乘貴，以卑陵尊，大逆不義，故鳴鼓而懾之，朱絲縈而劫之。 辨物
由此觀之，春秋乃正天下之位，徵陰陽之失。 辨物
直責逆者不避其難，是亦春秋之不畏強禦也。 辨物
故劫嚴社而不為驚靈，出天王而不為不尊上，辭蒯聵之命不為不聽其父，絕文姜之屬而不為不愛其母，其義之盡耶！ 辨物
其義之盡耶！ 辨物
齊大旱之時，景公召群臣問曰：天不雨久矣，民且有飢色，吾使人卜之，崇在高山廣水，寡人欲少賦斂以祠靈山可乎？群臣莫對。 辨物
晏子進曰：不可，祠此無益也。 辨物
夫靈山固以石為身，以草木為髮；天久不雨，髮將焦，身將熱，彼獨不欲雨乎？祠之無益。 辨物
景公曰：不然，吾欲祠河伯可乎？晏子曰：不可，祠此無益也。 辨物
夫河伯以水為國，以魚鱉為民；天久不雨，水泉將下，百川竭，國將亡，民將滅矣，彼獨不用雨乎？祠之何益？景公曰：今為之奈何？晏子曰：君誠避宮殿暴露，與靈山河伯共憂；其幸而雨乎！ 辨物
於是景公出野，暴露三日，天果大雨，民盡得種樹。 辨物
景公曰：善哉！ 辨物
晏子之言可無用乎？其惟右德也！ 辨物
夫天地有德，合則生氣有精矣；陰陽消息，則變化有時矣。 辨物
時得而治矣，時得而化矣，時失而亂矣；是故人生而不具者五：目無見，不能食，不能行，不能言，不能施化。 辨物
故三月達眼而後能見，七月生齒而後能食，期年生臏而後能行，三年𩕄合而後能言，十六精通而後能施化。 辨物
陰窮反陽，陽窮反陰，故陰以陽變，陽以陰變。 辨物
故男八月而生齒，八歲而毀齒，二八十六而精小通；女七月而生齒，七歲而毀齒，二七十四而精化小通。 辨物
不肖者精化始至，而生氣感動，觸情縱欲，故反施亂化。 辨物
故《詩》云：乃如之人，懷婚姻也；大無信也，不知命也。 辨物
賢者不然，精化填盈後，傷時之不可遇也，不見道端，乃陳情欲以歌。 辨物
《詩》曰：靜女其姝，俟我乎城隅；愛而不見，搔首踟躕。 辨物
瞻彼日月，遙遙我思；道之云遠，曷云能來？急時之辭也，甚焉，故稱日月也。 辨物
度量權衡以黍生之為一分，十分為一寸，十寸為一尺，十尺為一丈。 辨物
十六黍為一豆，六豆為一銖，二十四銖重一兩，十六兩為一斤，三十斤為一鈞，四鈞重一石。 辨物
千二百黍為一龠，十龠為一合，十合為一升，十升為一斗，十斗為一石。 辨物
凡六經帝王之所著，莫不致四靈焉；德盛則以為畜，治平則時氣至矣。 辨物
故麒麟麇身、牛尾，圓頂一角，合仁懷義，音中律呂，行步中規，折旋中矩，擇土而踐，位平然後處，不群居，不旅行，紛兮其有質文也，幽閒則循循如也，動則有儀容。 辨物
黃帝即位，惟聖恩承天，明道一脩，惟仁是行，宇內和平，未見鳳凰，維思影像，夙夜晨興，於是乃問天老曰：鳳儀如何？天老曰：夫鳳，鴻前麟後，蛇頸魚尾，鶴植鴛鴦，思麗化枯折所志，龍文龜身，燕喙雞噣，駢翼而中注，首戴德，頂揭義，背負仁，心信志，食則有質，飲則有儀，往則有文，來則有嘉。 辨物
晨鳴曰發明，晝鳴曰保長，飛鳴曰上翔，集鳴曰歸昌。 辨物
翼挾義，衷抱忠，足履正，尾繫武，小聲合金，大音合鼓；延頸奮翼，五先備舉，光興八風，氣降時雨，此謂鳳像。 辨物
夫惟鳳為能究萬物，通天祉，象百狀，達于道。 辨物
去則有災，見則有福，覽九州，觀八極，備文武，正王國，嚴照四方，仁聖皆伏。 辨物
故得鳳之像一者鳳過之，得二者鳳下之，得三者春秋下之，得四者四時下之，得五者終身居之。 辨物
黃帝曰：於戲盛哉！ 辨物
於是乃備黃冕，帶黃紳，齋於中宮，鳳乃蔽日而降。 辨物
黃帝降至東階，西面啟首曰：皇天降茲，敢不承命？於是鳳乃遂集東囿，食帝竹實，棲帝梧樹，終身不去。 辨物
《詩》云：鳳凰鳴矣，于彼高岡；梧桐生矣，于彼朝陽。 辨物
菶菶萋萋，雍雍喈喈。 辨物
此之謂也。 辨物
靈龜文五色，似玉似金，背陰向陽，上隆象天，下平法地，槃衍象山，四趾轉運應四時，文著象二十八宿。 辨物
蛇頭龍翅，左精象日，右精象月，千歲之化，下氣上通，能知吉凶存亡之變。 辨物
寧則信信如也，動則著矣。 辨物
神龍能為高，能為下，能為大，能為小，能為幽，能為明，能為短，能為長。 辨物
昭乎其高也，淵乎其下也，薄乎天光，高乎其著也。 辨物
一有一亡忽微哉，斐然成章，虛無則精以知，動作者靈以化。 辨物
於戲允哉！ 辨物
君子辟神也，觀彼威儀，遊燕幽間，有似鳳也。 辨物
《書》曰：鳥獸鶬鶬，鳳凰來儀。 辨物
此之謂也。 辨物
成王時有三苗貫桑而生，同為一秀，大幾盈車，民得而上之成王，成王問周公：此何也？周公曰：三苗同秀為一，意天下其和而為一乎？後三年則越裳氏重譯而朝，曰：道路悠遠，山川阻深，恐一使之不通，故重三譯而來朝也。 辨物
周公曰：德澤不加，則君子不饗其質；政令不施，則君子不臣其人。 辨物
譯曰：吾受命於吾國之黃髮久矣，天之無烈風淫雨，意中國有聖人耶？有則盍朝之！ 辨物
然後周公敬受其所以來矣。 辨物
周惠王十五年，有神降于莘。 辨物
王問於內史過曰：是何故有之乎？對曰：有之國將興，其君齋明衷正，精潔惠和，其德足以昭其馨香，其惠足以同其民人，神饗而民聽，民神無怨，故明神降焉，觀其政德而均布福焉。 辨物
國將亡，其君貪冒淫僻，邪佚荒怠，蕪穢暴虐；其政腥臊，馨香不登，其刑矯誣，百姓攜貳，明神不蠲，而民有遠意，民神痛怨，無所依懷，故神亦往焉，觀其苛慝而降之禍。 辨物
是以或見神而興，亦有以亡。 辨物
昔夏之興也，祝融降于崇山；其亡也，回祿信於亭隧。 辨物
商之興也，檮杌次於丕山；其亡也，夷羊在牧。 辨物
周之興也，鸑鷟鳴於岐山；其衰也，杜伯射宣王於鎬。 辨物
是皆明神之紀者也。 辨物
王曰：今是何神耶？對曰：昔昭王娶于房曰房后，是有爽德協于丹朱，丹朱憑身以儀之，生穆王焉。 辨物
是監燭周之子孫而福禍之。 辨物
夫一神不遠徙遷，若由是觀之，其丹朱耶？王曰：其誰受之？對曰：在虢。 辨物
王曰：然則何為？對曰：臣聞之。 辨物
道而得神，是謂豐福；淫而得神，是謂貪福。 辨物
今虢少荒，其亡也。 辨物
王曰：吾其奈何？對曰：使太宰以祝史率狸姓，奉犧牲粢盛玉帛往獻焉，無有祈也。 辨物
王曰：虢其幾何？對曰：昔堯臨民以五，今其胄見；鬼神之見也，不失其物。 辨物
若由是觀之，不過五年。 辨物
王使太宰己父率傅氏及祝，奉犧牲玉觴往獻焉。 辨物
內史過從至虢，虢公亦使祝史請土焉，內史過歸告王曰：虢必亡矣。 辨物
不禋於神，而求福焉，神必禍之；不親於民，而求用焉，民必違之。 辨物
精意以享，禋也；慈保庶民，親也。 辨物
今虢公動匱百姓以盈，其違離民怒神怨，而求利焉，不亦難乎？十九年，晉取虢也。 辨物
天下有道，則禮樂征伐自天子出。 脩文
夫功成制禮，治定作樂，禮樂者，行化之大者也。 脩文
孔子曰：移風易俗，莫善於樂；安上治民，莫善於禮。 脩文
是故聖王修禮文，設庠序，陳鍾鼓，天子辟雍，諸侯泮宮，所以行德化。 脩文
《詩》云：『鎬京辟雍，自西自東，自南自北，無思不服。 脩文
』此之謂也。 脩文
積恩為愛，積愛為仁，積仁為靈，靈臺之所以為靈者，積仁也。 脩文
神靈者，天地之本，而為萬物之始也。 脩文
是故文王始接民以仁，而天下莫不仁焉。 脩文
文，德之至也，德不至則不能文。 脩文
商者，常也，常者質，質主天；夏者，大也，大者，文也，文主地。 脩文
故王者一商一夏，再而復者也，正色三而復者也。 脩文
味尚甘，聲尚宮，一而復者，故三王術如循環，故夏后氏教以忠，而君子忠矣；小人之失野，救野莫如敬，故殷人教以敬，而君子敬矣。 脩文
小人之失鬼，救鬼莫如文，故周人教以文，而君子文矣。 脩文
小人之失薄，救薄莫如忠，故聖人之與聖也，如矩之三雜，規之三雜，周則又始，窮則反本也。 脩文
《詩》曰：彫琢其章，金玉其相。 脩文
言文質美也。 脩文
傳曰：觸情縱欲，謂之禽獸；苟可而行，謂之野人；安故重遷，謂之眾庶；辨然通古今之道謂之士；進賢達能，謂之大夫；敬上愛下，謂之諸侯；天覆地載，謂之天子。 脩文
是故士服黼，大夫黻，諸侯火，天子山龍；德彌盛者文彌縟，中彌理者文彌章也。 脩文
《詩》曰：左之左之，君子宜之；右之右之，君子有之。 脩文
傳曰：君子者，無所不宜也，是故韠冕厲戒，立于廟堂之上，有司執事無不敬者；斬衰裳，苴絰杖，立于喪次，賓客弔唁無不哀者；被甲攖冑立于桴鼓之間，士卒莫不勇者。 脩文
故仁者足以懷百姓，勇足以安危國，信足以結諸侯，強足以拒患難，威足以率三軍。 脩文
故曰為左亦宜，為右亦宜，為君子無不宜者，此之謂也。 脩文
齊景公登射，晏子脩禮而待。 脩文
公曰：選射之禮，寡人厭之矣。 脩文
吾欲得天下勇士，與之圖國。 脩文
晏子對曰：君子無禮，是庶人也；庶人無禮，是禽獸也；夫臣勇多則弒其君，子力多則弒其長，然而不敢者，惟禮之謂也。 脩文
禮者所以御民也，轡者所以御馬也；無禮而能治國家者，嬰未之聞也。 脩文
景公曰：善。 脩文
乃飭射更席以為上客，終日問禮。 脩文
書曰五事：一曰貌。 脩文
貌者男子之所以恭敬，婦人之所以姣好也；行步中矩，折旋中規，立則磬折，拱則抱鼓，其以入君朝，尊以嚴，其以入宗廟，敬以忠，其以入鄉曲，和以順，其以入州里族黨之中，和以親。 脩文
《詩》曰：溫溫恭人，惟德之基。 脩文
孔子曰：恭近於禮，遠恥辱也。 脩文
衣服容貌者，所以悅目也；聲音應對者，所以悅耳也；嗜慾好惡者，所以悅心也。 脩文
君子衣服中，容貌得，則民之目悅矣；言語順，應對給，則民之耳悅矣；就仁去不仁，則民之心悅矣。 脩文
三者存乎心，暢乎體，形乎動靜，雖不在位，謂之素行。 脩文
故忠心好善而日新之，獨居樂德，內悅而形。 脩文
《詩》曰：何其處也？必有與也；何其久也？必有以也。 脩文
惟有以者，惟能長生久視，而無累於物也。 脩文
知天道者冠鉥，知地道者履蹻，能治煩決亂者佩觿，能射御者佩韘，能正三軍者搢笏；衣必荷規而承矩，負繩而準下。 脩文
故君子衣服中而容貌得，接其服而象其德，故望玉貌而行能，有所定矣。 脩文
《詩》曰：芃蘭之枝，童子佩觿。 脩文
說行能者也。 脩文
冠者所以別成人也，脩德束躬以自申飭，所以檢其邪心，守其正意也。 脩文
君子始冠，必祝成禮，加冠以屬其心，故君子成人，必冠帶以行事，棄幼少嬉戲惰慢之心，而衎衎於進德脩業之志。 脩文
是故服不成象，而內心不變，內心脩德，外被禮文，所以成顯令之名也。 脩文
是故皮弁素積，百王不易，既以脩德，又以正容。 脩文
孔子曰：正其衣冠，尊其瞻視，嚴然人望而畏之，不亦威而不猛乎？ 脩文
成王將冠，周公使祝雍祝，王曰：達而勿多也。 脩文
祝雍曰：使王近於民，遠於佞，嗇於時，惠於財，任賢使能。 脩文
於此始成之時，祝辭四加而後退，公冠自以為主，卿為賓，饗之以三獻之禮。 脩文
公始加玄端與皮弁，皆必朝服玄冕四加，諸侯、太子、庶子冠公為主，其禮與上同。 脩文
冠於祖廟曰：令月吉日，加子元服，去爾幼志，順爾成德。 脩文
冠禮十九見正而冠，古之通禮也。 脩文
夏，公如齊逆女，何以書？親迎禮也。 脩文
其禮奈何？曰：諸侯以屨二兩加琮，大夫庶人以屨二兩加束脩二。 脩文
曰：某國寡小君，使寡人奉不珍之琮，不珍之屨，禮夫人貞女。 脩文
夫人曰：有幽室數辱之產，未諭於傅母之教，得承執衣裳之事，敢不敬拜？拜祝，祝答拜。 脩文
夫人受琮取一兩，屨以履女，正笄衣裳而命之曰：往矣，善事爾舅姑，以順為宮室，無二爾心，無敢回也。 脩文
女拜，乃親引其手，授夫乎戶，夫引手出戶；夫行女從，拜辭父於堂，拜諸母於大門。 脩文
夫先升與執轡，女乃升輿，轂三轉，然後天下先行。 脩文
大夫士庶人稱其父曰：某之父，某之師友，使其執不珍之屨，不珍之束脩，敢不敬禮某氏貞女。 脩文
母曰：有草茅之產，未習於織紝紡績之事，得奉執箕帚之事，敢不敬拜？ 脩文
春秋曰：壬申，公薨於高寢。 脩文
傳曰：高寢者何？正寢也。 脩文
曷為或言高寢，或言路寢？曰，諸侯正寢三：一曰高寢，二曰左路寢，三曰右路寢。 脩文
高寢者，始封君之寢也。 脩文
二路寢者，繼體之君寢也。 脩文
其二何？曰，子不居父之寢，故二寢。 脩文
繼體君世世不可居高祖之寢，故有高寢，名曰高也。 脩文
路寢其立奈何？高寢立中，路寢左右。 脩文
春秋曰：天王入于成周。 脩文
傳曰：成周者何？東周也。 脩文
然則天子之寢奈何？曰，亦二承明，繼體守文之君之寢，曰左右之路寢。 脩文
謂之承明何？曰承乎明堂之後者也。 脩文
故天子諸侯三寢立而名實正，父子之義章，尊卑之事別，大小之德異矣。 脩文
天子以鬯為贄，鬯者百草之本也，上暢於天，下暢於地，無所不暢，故天子以鬯為贄。 脩文
諸侯以圭為贄，圭者玉也，薄而不撓，廉而不劌，有瑕於中，必見於外，故諸侯以玉為贄。 脩文
卿以羔為贄，羔者，羊也，羊群而不黨，故卿以為贄。 脩文
大夫以鴈為贄，鴈者行列有長幼之禮，故大夫以為贄。 脩文
士以雉為贄，贄可不可指食，籠狎而服之，故士以雉為贄。 脩文
庶人以鶩為贄，鶩者鶩鶩也，鶩鶩無它心，故庶人以鶩為贄。 脩文
贄者，所以質也。 脩文
諸侯三年一貢士，士一適謂之好德，再適謂之尊賢，三適謂之有功。 脩文
有功者，天子一賜以輿服弓矢，再賜以鬯，三賜以虎賁百人，號曰命諸侯。 脩文
命諸侯者，鄰國有臣弒其君，孽弒其宗，雖不請乎天子而征之可也，已征而歸其地於天子。 脩文
諸侯貢士，一不適謂之過，再不適謂之傲，三不適謂之誣。 脩文
誣者天子黜之，一黜以爵，再黜以地，三黜而地畢。 脩文
諸侯有不貢士，謂之不率正，不率正者，天子黜之，一黜以爵，再黜以地，三黜而地畢。 脩文
然後天子比年秩官之無文者而黜之，以諸侯之所貢士伐之。 脩文
《詩》云：濟濟多士，文王以寧。 脩文
此之謂也。 脩文
古者必有命民，命民能敬長憐孤，取舍好讓，居事力者，命於其君。 脩文
命然後得乘飭輿駢馬，未得命者不得乘，乘者皆有罰。 脩文
故其民雖有餘財侈物，而無仁義功德者，則無所用其餘財侈物；故其民皆興仁義而賤財利，賤財利則不爭，不爭則強不凌弱，眾不暴寡。 脩文
是唐虞所以興象刑，而民莫敢犯法，而亂斯止矣。 脩文
《詩》云：告爾民人，謹爾侯度，用戒不虞。 脩文
此之謂也。 脩文
天子曰巡狩，諸侯曰述職。 脩文
巡狩者，巡其所守也；述職者，述其所職也。 脩文
春省耕，助不給也；秋省斂，助不足也。 脩文
天子五年一巡狩，歲二月東巡狩，至於東嶽，柴而望祀山川，見諸侯，問百年者，命太師陳詩以觀民風，命市納賈以觀民之所好惡，志淫好僻者，命典禮，考時月定日，同律禮樂制度衣服正之。 脩文
山川神祇有不舉者為不敬，不敬者君黜以爵；宗廟有不順者為不孝，不孝者君削其地；有功澤於民者，然後加地。 脩文
入其境，土地辟除，敬老尊賢，則有慶，益其地；入其境，土地荒穢，遺老失賢，掊克在位，則有讓，削其地。 脩文
一不朝者黜其爵，再不朝者黜其地，三不朝者以六師移之。 脩文
歲五月南巡狩，至于南嶽，如東巡狩之禮；歲八月西巡狩，至于西嶽，如南巡狩之禮；歲十一月北巡狩，至于北嶽，如西巡狩之禮。 脩文
歸格于祖禰，用特。 脩文
春秋曰：正月，公狩于郎。 脩文
傳曰：春曰蒐，夏曰苗，秋曰獮，冬曰狩。 脩文
苗者奈何？曰苗者毛也，取之不圍澤，不揜群，取禽不麛卵，不殺孕重者。 脩文
春蒐者不殺小麛及孕重者；冬狩皆取之，百姓皆出，不失其馳，不抵禽，不詭遇，逐不出防，此苗獮蒐狩之義也。 脩文
故苗獮蒐狩之禮，簡其戎事也；故苗者毛取之，蒐者搜索之，狩者守留之。 脩文
夏不田，何也？曰，天地陰陽盛長之時，猛獸不攫，鷙鳥不搏，蝮蠆不螫，鳥獸蟲蛇且知應天，而況人乎哉？是以古者必有豢牢。 脩文
其謂之畋何？聖人舉事必返本，五穀者，以奉宗廟，養萬民也，去禽獸害稼穡者，故以田言之，聖人作名號而事義可知也。 脩文
天子諸侯無事則歲三田，一為乾豆，二為賓客，三為充君之庖。 脩文
無事而不田，曰不敬，田不以禮，曰暴天物。 脩文
天子不合圍，諸侯不揜群；天子殺則下大緌，諸侯殺則下小緌，大夫殺則止佐轝，佐轝止則百姓畋獵。 脩文
獺祭魚，然後漁人入澤梁；鳩化為鴈，然後設罻羅；草木零落，然後入山林。 脩文
昆蟲不蟄不以火田，不麛不卵，不殀夭，不覆巢；此皆聖人在上，君子在位，能者在職，大德之發者也。 脩文
是故皋陶為大理乎，民各服得其實；伯夷主禮，上下皆讓；倕為工師，百工致功；益主虞，山澤辟成；棄主稷，百穀時茂；契主司徒，百姓親和；龍主賓客，遠人至。 脩文
十二牧行，而九州莫敢僻違；禹陂九澤，通九道，定九州，各以其職來貢，不失厥宜，方五十里至于荒服，南撫交趾、大發，西析支渠、搜氐羌，北至山戎、肅慎，東至長夷、島夷，四海之內皆戴帝舜之功。 脩文
於是禹乃興九韶之樂，致異物，鳳凰來翔，天下明德也。 脩文
射者必心平體正，持弓矢審固，然後射者能以中。 脩文
《詩》云：大侯既抗，弓矢斯張；射夫既同，獻爾發功。 脩文
此之謂也。 脩文
弧之為言豫也，豫者豫吾意也。 脩文
故古者兒生三日，桑弧蓬矢六射天地四方，天地四方者，男子之所有事也，必有意其所有事，然後敢食穀，故曰：不素飧兮。 脩文
此之謂也。 脩文
生而相與交通，故曰留賓。 脩文
自天子至士，各有次，贈死不及柩尸，弔生不及悲哀，非禮也。 脩文
故古者吉行五十里，奔喪百里，贈賵及事之謂時；時，禮之大者也。 脩文
春秋曰：天王使宰咺來歸惠公、仲子之賵。 脩文
賵者何？喪事有賵者，蓋以乘馬束帛輿馬曰賵，貨財曰賻，水被曰襚，口實曰唅，玩好曰贈。 脩文
知生者賻賵，知死者贈襚；贈襚所以送死也，賻賵所以佐生也。 脩文
輿馬、束帛、貨財、衣被、玩好，其數奈何？曰，天子乘馬六匹，諸侯四匹，大夫三匹，元士二匹，下士一匹；天子束帛五匹、玄三纁二，各五十尺，諸侯玄三纁二，各三十尺，大夫玄一纁二，各三十尺，元士玄一纁一，各二丈，下士綵縵各一匹，庶人布帛各一匹；天子之賵，乘馬六匹乘車，諸侯四匹乘輿，大夫曰參輿，元士下士不用輿；天子文繡衣各一襲到地，諸侯覆跗，大夫到踝，士到髀；天子唅實以珠，諸侯以玉，大夫以璣，士以貝，庶人以穀實。 脩文
位尊德厚及親者賻賵唅襚厚，貧富亦有差；二三四五之數，取之天地而制奇偶，度人情而出節文，謂之有因，禮之大宗也。 脩文
春秋曰：庚戌天王崩。 脩文
傳曰：天王何以不書葬？天子記崩不記葬，必其時也；諸侯記卒記葬，有天子在，不必其時也。 脩文
必其時奈何？天子七日而殯，七月而葬；諸侯五日而殯，五月而葬；大夫三日而殯，三月而葬；士庶人二日而殯，二月而葬。 脩文
皆何以然？曰，禮不豫凶事，死而後治凶服，衣衰飾，修棺槨，作穿窆宅兆，然後喪文成，外親畢至，葬墳集，孝子忠臣之恩厚備盡矣。 脩文
故天子七月而葬，同軌畢至；諸侯五月而葬，同會畢至；大夫三月而葬，同朝畢至；士庶人二月而葬，外姻畢至也。 脩文
孔子卦得賁，喟然仰而歎息，意不平。 反質
子張進，舉手而問曰：師聞賁者吉卦，而歎之乎？孔子曰：賁非正色也，是以歎之。 反質
吾思夫質素，白當正白，黑當正黑。 反質
夫質又何也？吾亦聞之，丹漆不文，白玉不彫，寶珠不飾，何也？質有餘者，不受飾也。 反質
信鬼神者失謀，信日者失時，何以知其然？夫賢聖周知，能不時日而事利；敬法令，貴功勞，不卜筮而身吉；謹仁義，順道理，不禱祠而福。 反質
故卜數擇日，潔齋戒，肥犧牲，飾珪璧，精祠祀，而終不能除悖逆之禍，以神明有知而事之，乃欲背道妄行而以祠祀求福，神明必違之矣。 反質
天子祭天地、五嶽、四瀆，諸侯祭社稷，大夫祭五祀，士祭門戶，庶人祭其先祖。 反質
聖王承天心，制禮分也。 反質
凡古之卜日者，將以輔道稽疑，示有所先而不敢自專也；非欲以顛倒之惡而幸安之全。 反質
孔子曰：非其鬼而祭之，諂也。 反質
是以泰山終不享李氏之旅，易稱東鄰殺牛，不如西鄰之禴祭，蓋重禮不貴牲也，敬實而不貴華。 反質
誠有其德而推之，則安往而不可。 反質
是以聖人見人之文，必考其質。 反質
歷山之田者善侵畔，而舜耕焉；雷澤之漁者善爭陂，而舜漁焉；東夷之陶器窳，而舜陶焉。 反質
故耕漁與陶非舜之事，而舜為之，以救敗也。 反質
民之性皆不勝其欲，去其實而歸之華，是以苦窳之器，爭鬥之患起，爭鬥之患起，則所以偷也。 反質
所以然者何也？由離誠就詐，棄樸而取偽也，追逐其末而無所休止。 反質
聖人抑其文而抗其質，則天下反矣，《詩》云：尸鳩在桑，其子七兮；淑人君子，其儀一兮。 反質
傳曰：尸鳩之所以養七子者，一心也；君子所以理萬物者，一儀也。 反質
以一儀理物，天心也；五者不離，合而為一，謂之天心。 反質
在我能因自深結其意於一，故一心可以事百君，百心不可以事一君，是故誠不遠也。 反質
夫誠者一也，一者質也；君子雖有外文，必不離內質矣。 反質
衛有五丈夫，俱負缶而入井灌韭，終日一區。 反質
鄧析過，下車為教之，曰：為機，重其後，輕其前，命曰橋。 反質
終日灌韭，百區不倦。 反質
五丈夫曰：吾師言曰：有機知之巧，必有機知之敗；我非不知也，不欲為也。 反質
子其往矣，我一心溉之，不知改已！ 反質
鄧析去，行數十里，顏色不悅懌，自病。 反質
弟子曰：是何人也？而恨我君，請為君殺之。 反質
鄧析曰：釋之，是所謂真人者也。 反質
可令守國。 反質
禽滑釐問於墨子曰：錦繡絺紵，將安用之？墨子曰：惡，是非吾用務也。 反質
古有無文者得之矣，夏禹是也。 反質
卑小宮室，損薄飲食，土階三等，衣裳細布；當此之時，黻無所用，而務在於完堅。 反質
殷之盤庚，大其先王之室，而改遷於殷，茅茨不剪，采椽不斲，以變天下之視；當此之時，文采之帛，將安所施？夫品庶非有心也，以人主為心，苟上不為，下惡用之？二王者以化身先于天下，故化隆於其時，成名於今世也。 反質
且夫錦繡絺紵，亂君之所造也，其本皆興於齊，景公喜奢而忘儉，幸有晏子以儉鐫之，然猶幾不能勝。 反質
夫奢安可窮哉？紂為鹿臺糟丘，酒池肉林，宮牆文畫，彫琢刻鏤，錦繡被堂，金玉珍瑋，婦女優倡，鐘鼓管絃，流漫不禁，而天下愈竭，故卒身死國亡，為天下戮，非惟錦繡絺紵之用耶？今當凶年，有欲予子隨侯之珠者，不得賣也，珍寶而以為飾；又欲予子一鍾粟者，得珠者不得粟，得粟者不得珠，子將何擇？禽滑釐曰：吾取粟耳，可以救窮。 反質
墨子曰：誠然，則惡在事夫奢也？長無用，好末淫，非聖人所急也。 反質
故食必常飽，然後求美；衣必常暖，然後求麗；居必常安，然後求樂。 反質
為可長，行可久，先質而後文，此聖人之務。 反質
禽滑釐曰：善。 反質
秦始皇既兼天下，大侈靡，即位三十五年猶不息，治大馳道，從九原抵雲陽，塹山堙谷直通之。 反質
厭先王宮室之小，乃於豐鎬之間，文武之處，營作朝宮，渭南山林苑中作前殿，阿房東西五百步，南北五十丈，上可坐萬人，下可建五丈旗，周為閣道；自殿直抵南山之嶺以為闕，為複道，自阿房渡渭水屬咸陽，以象天極，閣道絕漢，抵營室也。 反質
又興驪山之役，錮三泉之底，關中離宮三百所，關外四百所，皆有鐘磐帷帳，婦女倡優。 反質
立石闕東海上朐山界中，以為秦東門。 反質
於是有方士韓客侯生，齊客盧生，相與謀曰：當今時不可以居，上樂以刑殺為威，天下畏罪；持祿莫敢盡忠，上不聞過而日驕，下懾伏以慢欺而取容，諫者不用而失道滋甚。 反質
吾黨久居，且為所害。 反質
乃相與亡去。 反質
始皇聞之大怒，曰：吾異日厚盧生，尊爵而事之，今乃誹謗我，吾聞諸生多為妖言以亂黔首。 反質
乃使御史悉上諸生，諸生傳相告，犯法者四百六十餘人，皆坑之。 反質
盧生不得，而侯生後得，始皇聞之，召而見之，升阿東之臺，臨四通之街，將數而車裂之。 反質
始皇望見侯生，大怒曰：老虜不良，誹謗而主，迺敢復見我！ 反質
侯生至，仰臺而言曰：臣聞知死必勇，陛下肯聽臣一言乎？始皇曰：若欲何言？言之！ 反質
侯生曰：臣聞禹立誹謗之木，欲以知過也。 反質
今陛下奢侈失本，淫泆趨末，宮室臺閣，連屬增累，珠玉重寶，積襲成山，錦繡文采，滿府有餘，婦女倡優，數巨萬人，鍾鼓之樂，流漫無窮，酒食珍味，盤錯於前，衣服輕暖，輿馬文飾，所以自奉，麗靡爛熳，不可勝極。 反質
黔首匱竭，民力單盡，尚不自知，又急誹謗，嚴威克下，下喑上聾，臣等故去。 反質
臣等不惜臣之身，惜陛下國之亡耳。 反質
聞古之明王，食足以飽，衣足以暖，宮室足以處，輿馬足以行，故上不見棄於天，下不見棄於黔首。 反質
堯茅茨不剪，采椽不斲，土階三等，而樂終身者，俗以其文采之少，而質素之多也。 反質
丹朱傲虐好慢淫，不修理化，遂以不升。 反質
今陛下之淫，萬丹朱而十昆吾桀紂，臣恐陛下之十亡也，而曾不一存。 反質
始皇默然久之，曰：汝何不早言？侯生曰：陛下之意，方乘青雲飄搖於文章之觀，自賢自健，上侮五帝，下凌三王，棄素樸，就末技，陛下亡徵見久矣。 反質
臣等恐言之無益也，而自取死，故逃而不敢言。 反質
今臣必死，故為陛下陳之，雖不能使陛下不亡，欲使陛下自知也。 反質
始皇曰：吾可以變乎？侯生曰：形已成矣，陛下坐而待亡耳！ 反質
若陛下欲更之，能若堯與禹乎？不然無冀也。 反質
陛下之佐又非也，臣恐變之不能存也。 反質
始皇喟然而歎，遂釋不誅。 反質
後三年始皇崩；二世即位，三年而秦亡。 反質
魏文侯問李克曰：刑罰之源安生？李克曰：生於姦邪淫泆之行。 反質
凡姦邪之心，飢寒而起，淫泆者，久飢之詭也；彫文刻鏤，害農事者也；錦繡纂組，傷女工者也。 反質
農事害，則飢之本也；女工傷，則寒之源也。 反質
飢寒並至而能不為姦邪者，未之有也；男女飾美以相矜而能無淫泆者，未嘗有也。 反質
故上不禁技巧，則國貧民侈，國貧窮者為姦邪，而富足者為淫泆，則驅民而為邪也；民以為邪，因之法隨，誅之不赦其罪，則是為民設陷也。 反質
刑罰之起有原，人主不塞其本，而替其末，傷國之道乎？文侯曰：善。 反質
以為法服也。 反質
秦穆公閑，問由余曰：古者明王聖帝，得國失國當何以也？由余曰：臣聞之，當以儉得之，以奢失之。 反質
穆公曰：願聞奢儉之節。 反質
由余曰：臣聞堯有天下，飯於土簋，啜於土鈃，其地南至交趾，北至幽都，東西至日所出入，莫不賓服。 反質
堯釋天下，舜受之，作為食器，斬木而裁之，銷銅鐵，脩其刃，猶漆黑之以為器。 反質
諸侯侈國之不服者十有三。 反質
舜釋天下而禹受之，作為祭器，漆其外而朱畫其內，繒帛為茵褥，觴勺有彩，為飾彌侈，而國之不服者三十有二。 反質
夏后氏以沒，殷周受之，作為大器，而建九傲，食器彫琢，觴勺刻鏤，四壁四帷，茵席彫文，此彌侈矣，而國之不服者五十有二。 反質
君好文章，而服者彌侈，故曰儉其道也。 反質
由余出，穆公召內史廖而告之曰：寡人聞鄰國有聖人，敵國之憂也。 反質
今由余聖人也，寡人患之。 反質
吾將奈何？內史廖曰：夫戎辟而遼遠，未聞中國之聲也，君其遺之女樂以亂其政，而厚為由余請期，以疏其間，彼君臣有間，然後可圖。 反質
君曰：諾。 反質
乃以女樂三九遺戎王，因為由余請期；戎王果具女樂而好之，設酒聽樂，終年不遷，馬牛羊半死。 反質
由余歸諫，諫不聽，遂去，入秦，穆公迎而拜為上卿。 反質
問其兵勢與其地利，既已得矣，舉兵而伐之，兼國十二，開地千里。 反質
穆公奢主，能聽賢納諫，故霸西戎，西戎淫於樂，誘於利，以亡其國，由離質樸也。 反質
經侯往適魏太子，左帶羽玉具劍，右帶環佩，左光照右，右光照左；坐有頃，太子不視也，又不問也。 反質
經侯曰：魏國亦有寶乎？太子曰：有。 反質
經侯曰：其寶何如？太子曰：主信臣忠，百姓上戴。 反質
此魏之寶也。 反質
經侯曰：吾所問者，非是之謂也。 反質
乃問其器而已。 反質
太子曰：有。 反質
徒師沼治魏而市無豫賈，郤辛治陽而道不拾遺，芒卯在朝而四鄰賢士無不相因而見。 反質
此三大夫乃魏國之大寶。 反質
於是經侯默然不應，左解玉具，右解環佩，委之坐，愆然而起，默然不謝，趨而出，上車驅去。 反質
魏太子使騎操劍佩逐與經侯，使告經侯曰：吾無德所寶，不能為珠玉所守；此寒不可衣，飢不可食，無為遺我賊。 反質
於是經侯杜門不出，傳死。 反質
晉平公為馳逐之車，龍旌象色，挂之以犀象，錯之以羽芝，車成題金千鎰，立之於殿下，令群臣得觀焉。 反質
田差三過而不一顧，平公作色大怒，問田差爾三過而不一顧，何為也？田差對曰：臣聞說天子者以天下，說諸侯者以國，說大夫者以官，說士者以事，說農夫者以食，說婦姑者以織。 反質
桀以奢亡，紂以淫敗，是以不敢顧也。 反質
平公曰：善。 反質
乃命左右曰：去車！ 反質
魏文侯御廩災，文侯素服辟正殿五日，群臣皆素服而弔，公子成父獨不弔。 反質
文侯復殿，公子成父趨而入賀，曰：甚大善矣！ 反質
夫御廩之災也。 反質
文侯作色不悅，曰：夫御廩者，寡人寶之所藏也，今火災，寡人素服辟正殿，群臣皆素服而弔；至於子，大夫而不弔。 反質
今已復辟矣，猶入賀何為？公子成父曰：臣聞之，天子藏於四海之內，諸侯藏於境內，大夫藏於其家，士庶人藏於篋櫝。 反質
非其所藏者必有天災，必有人患。 反質
今幸無人患，乃有天災，不亦善乎！ 反質
文侯喟然嘆曰：善！ 反質
齊桓公謂管仲曰：吾國甚小，而財用甚少，而群臣衣服輿駕甚汰，吾欲禁之，可乎？管仲曰：臣聞之，君嘗之，臣食之；君好之，臣服之。 反質
今君之食也必桂之漿，衣練紫之衣，狐白之裘。 反質
此群臣之所奢汰也。 反質
《詩》云：『不躬不親，庶民不信。 反質
』君欲禁之，胡不自親乎？桓公曰：善。 反質
於是更制練帛之衣，大白之冠，朝一年而齊國儉也。 反質
季文子相魯，妾不衣帛，馬不食粟。 反質
仲孫它諫曰：子為魯上卿，妾不衣帛，馬不食粟，人其以子為愛，且不華國也。 反質
文子曰：然乎？吾觀國人之父母衣麤食蔬，吾是以不敢。 反質
且吾聞君子以德華國，不聞以妾與馬。 反質
夫德者得於我，又得於彼，故可行；若淫於奢侈，沈於文章，不能自反，何以守國？仲孫它慚而退。 反質
閔子騫兄弟二人，母死，其父更娶，復有二子。 佚文
子騫為其父御車，失轡，父持其手，衣甚單。 佚文
父則歸，呼其後母兒，持其手，衣甚厚溫，即謂其婦曰：吾所以娶汝，乃為吾子，今汝欺我，去，無留！ 佚文
子騫前曰：母在一子單，母去四子寒。 佚文
其父默然。 佚文
故曰：孝哉閔子騫，一言其母還，再言三子溫。 佚文
《藝文類聚》卷二十頁三六九 佚文
晉靈公造九層臺，費用千億，謂左右曰：敢有諫者斬！ 佚文
孫息乃諫曰：臣能累十三博棊，加九雞子其上。 佚文
公曰：吾少學，未嘗見也，子為寡人作之。 佚文
孫息即以棊子置其下，加九雞子其上。 佚文
左右慴懼。 佚文
靈公扶伏，氣息不續。 佚文
公曰：危哉，危哉！ 佚文
孫息曰：臣謂是不危也，復有危此者。 佚文
公曰：願見之。 佚文
孫息曰：九層之臺，三年不成，男不得耕，女不得織，國用空虛，戶口減少，吏民叛亡，鄰國謀議，將興兵。 佚文
社稷一滅，君何所望？靈公曰：寡人之過，乃至於此。 佚文
即壞九層之臺。 佚文
《類聚》卷二四頁四三六 佚文
孫息學悲歌古琴，即引琴作鄭衛之音，靈公大感，故作《衛公》之曲，歌而和之。 佚文
《北堂書鈔》卷一百六頁四零九 佚文
齊王起九重之臺，募國中能畫者賜之錢。 佚文
有敬君居常飢寒，其妻妙色，敬君工畫臺，貪賜畫臺，去家日久，思憶其妻像，向之而笑。 佚文
傍人見以白王。 佚文
王召問之，對曰：有妻如此，去家日久，心常念之，竊畫其像，以慰離心，不悟上聞。 佚文
王即設酒，與敬君相樂。 佚文
謂敬君曰：國中獻女無好者，以錢百萬謂妻，可乎？不者，殺汝。 佚文
敬君慞惶聽許。 佚文
《類聚》卷三二頁五六一、《太平御覽》卷三八一頁一七五八 佚文
呂望年七十，釣于渭渚，三日三夜，魚無食者。 佚文
與農人言，農人者，古之老賢人也，謂望曰：子將復釣，必細其綸，芳其餌，徐徐而投之，無令魚駭。 佚文
望如其言。 佚文
初下得鮒，次得鯉，刳腹得書，書文曰：呂望封于齊，望知當貴。 佚文
《類聚》卷六六頁一一七八 佚文
齊遣淳于髡到楚，為人短小，楚王甚薄之，謂曰：齊無人？而使子來，何長也？對曰：臣無所長，臣腰中七尺之劍，欲斬無狀王。 佚文
王曰：止，吾但戲子耳。 佚文
即與髡共飲酒，楚王謂淳于髡曰：吾有仇在吳，子寧能為吾報之乎？對曰：臣見來道旁野民，持一頭魚，上田祝曰：『高得萬束，下得千斛。 佚文
』臣竊笑之，以為禮薄而望多也。 佚文
王今與吾半日之樂而委以吳，王非其計。 佚文
楚王嘿然。 佚文
《御覽》卷三七八頁一七四五、《類聚》卷九六頁一六七一、《御覽》卷七三六頁三二六四 佚文
晉文公伐楚，歸國行賞，狐偃為首。 佚文
或曰：城濮之事，先軫之謀。 佚文
文公曰：城濮之事，偃說我無失信，不背三舍之約。 佚文
先軫所謀軍事，吾用之以勝，然此一時之說，偃言萬世之功，奈何以一時之利而加萬世功乎？是以先之。 佚文
眾人悅服。 佚文
《御覽》卷二七九頁一三零二 佚文
梁君出獵，見白鴈群。 佚文
梁君下車，彀弓欲射之。 佚文
道有行者觀，勸梁君止，鴈群駭。 佚文
梁君怒，欲殺行者。 佚文
其御公孫龍下車對曰：昔者齊景公之時，天旱三年，卜之曰：『必以人祠，乃雨。 佚文
』景公曰：『吾昔所以求雨者為吾民也，今以人祠乃雨，寡人將自當之。 佚文
』言未卒，天大雨方千里。 佚文
今主君以白鴈故而欲殺之，無異於狼虎。 佚文
梁君援其首，與上車，歸入郭門，呼萬歲，曰：樂哉！ 佚文
今日獵也，獨得善言。 佚文
《御覽》卷三百九十頁一八零四 佚文
齊遣兵攻魯，見一婦人，將兩小兒走，抱小而挈大，顧見大軍且至，抱大而挈小。 佚文
使者甚怪，問之。 佚文
婦人曰：大者妾夫兄之子，小者妾之子。 佚文
夫兄子者公義也，妾之子者私義也，寧濟公而廢私耶？使者帳然，賢其辭，即罷軍還，對齊王說之曰：魯未可攻也，匹婦之義尚如此，何況朝廷之臣乎？《御覽》卷四二二頁一九四八 佚文
魯有賢女，次室之子，年適二十，明曉經書，常侍立而吟，涕泣如雨。 佚文
有識謂之曰：汝欲嫁耶？何悲之甚。 佚文
對曰：魯君年老，太子尚小，憂其姦臣起矣。 佚文
《御覽》卷四六九頁二一五六 佚文
趙襄子問王離曰：國之所以亡者何也？對曰：君恡而能忍，是以亡爾。 佚文
襄子曰：何以為然也？曰：恡則不能賞賢，忍則不能罰罪，賢者不賞，罪者不罰，不亡何也！ 佚文
《御覽》卷六三三頁二八四零 佚文
蘇秦至齊，齊王厚待之。 佚文
諸大夫嫉之，使人刺秦而不死。 佚文
齊王出珍寶賞募求賊不得。 佚文
蘇秦垂死，謂齊王曰：王誠能為臣求賊者，臣死後，請車裂臣屍於市，詢之曰：『蘇秦為燕欲亂齊。 佚文
今日其死，寡人甚喜，故裂之。 佚文
若得其殺主，重封賞之。 佚文
』如此，刺臣者必出矣。 佚文
齊王從其言，裂屍而詢之，刺秦者果出求賞。 佚文
《御覽》卷六三三頁二八四零 佚文
北塞上之人，其馬亡入胡中，人皆吊之。 佚文
其父曰：此何誰知不為福？居數月，其馬將胡駿馬而歸，人皆賀之。 佚文
其父曰：此何誰知不為禍？家富馬良，其子好騎，墮而折髀，人皆吊之。 佚文
其父曰：此何誰知不為福？居一年，胡夷大出，丁壯者皆控弦而戰，◇塞上之人，死者十九，此子獨以跛故，子父相保。 佚文
《御覽》卷八九六頁三九八零 佚文
晉平公問趙武曰：中牟，三國之股肱，邯鄲之肩髀也。 佚文
寡人欲其良令也，其令空，誰使而可？趙武曰：邢子可。 佚文
公曰：邢子非子之讎邪？對曰：私讎不入公門。 佚文
又問曰：中府之令空，誰使而可？趙武曰：臣子可。 佚文
故外舉不避讎，內舉不避子。 佚文
《類聚》卷五十頁九零七 佚文
龜千歲，能與人言。 佚文
《類聚》卷九六頁一六六八 佚文
鼓法天，鐘法地。 佚文
《書鈔》卷一百八頁四一二 佚文
勇士孟賁水行不避蛟龍，陸行不避虎狼。 佚文
《文選‧羽獵賦》注頁一六八 佚文
聲樂易良而合於歌情，盡舞意。 佚文
《文選‧舞賦》注頁三二零 佚文
子奇年十八，齊君使主東阿，東阿大化。 佚文
《後漢書‧胡廣傳》注頁一五零八 佚文
晉平公時，赤地千里。 佚文
《後漢書‧臧宮傳》注頁六九六 佚文
王國子前母子伯奇，後母子伯封。 佚文
後母欲其子立為太子，說王曰：伯奇好妾。 佚文
王不信，其母曰：令伯奇於後園，妾過其旁，王上臺視之，即可知。 佚文
王如其言。 佚文
伯奇入園，後母陰取蜂十數置單衣中，過伯奇邊曰：蜂螫我。 佚文
伯奇就衣中取蜂殺之。 佚文
王遙見之，乃逐伯奇也。 佚文
《後漢書‧黃瓊傳》注頁二零三九 佚文
晉文公饗炙而髮繞之。 佚文
宰曰：佩刀砥礪，利由干將，切肉斷而髮不絕，臣罪一也；愛誅貫臠而不見髮，臣罪二也；鑪炭赤紅而髮不絕，臣罪三也。 佚文
文公曰：噫，此有所在。 佚文
乃召次宰詰之，果服也。 佚文
《書鈔》卷五五頁一七五 佚文
柳下惠死，人將誄之。 佚文
妻曰：將述夫子之德，二三子不若妾之知。 佚文
為誄曰：夫子之不伐，夫子之不謁，諡宜為惠。 佚文
弟子聞而從之。 佚文
《書鈔》卷一百二頁三九一 佚文
子曰：以容取人，失之子羽；以言取人，失之宰予。 佚文
澹臺子羽，君子之容也，與之久處，而言不克其貌；宰予之辭，雅而文也，與之久處，而智不克其辯。 佚文
宋薛據《孔子集語‧楚昭王篇》 佚文
衛靈公天寒鑿池，宛春諫曰：天寒起役，恐怠民也。 佚文
公曰：寒乎？春曰：公衣狐裘，坐熊席，是以不寒，民寒甚矣。 佚文
公乃罷役。 佚文
《御覽》卷二七頁一二七 佚文
淳于髡三稱，鄒忌三知之，髡等辭屈而去。 佚文
故所以尚干將莫耶者貴於立斷。 佚文
《文選‧答東阿王牋》注頁七五零 佚文
殷法，棄灰於街者刑。 佚文
《書鈔》卷四三頁一二一 佚文
辟雍，天子鄉飲之處。 佚文
《御覽》卷五三四頁二四二二 佚文
秦二世立，枉矢夜光。 佚文
俄而天下大亂，二世被殺。 佚文
《御覽》卷八七五頁三八八四 佚文
禹之化天下也，以五聲聽，門懸鐘鼓鐸磬而置鞀，以待四海之士。 佚文
《初學記》卷九頁二零六 佚文
文公好食昌本葅，本草即菖蒲。 佚文
《御覽》卷九九九頁四四二一 佚文
公孫僑相鄭，路不拾遺，桃李垂街，人不敢取。 佚文
《御覽》卷九六七頁四二八八 佚文
梁上鼠飽聞長者論。 佚文
《御覽》卷九一一頁四零三七 佚文
楚文侯曰：邑中豪好蔽善而揚惡，可親問之。 佚文
《文選‧東京賦》注 佚文
楚莊王殺陳夏徵舒，春秋貶其文，不予專討也。 楚莊王
靈王殺齊慶封，而直稱楚子，何也？曰：莊王之行頤賢，而舒之罪重。 楚莊王
以賢君討重罪，其於人心善。 楚莊王
若不貶，孰知其非正經。 楚莊王
《春秋》常於其嫌得者，見其不得也。 楚莊王
是故齊桓不予專地而對，晉文不予致王而朝，楚莊弗予專殺而討。 楚莊王
三者不得，則諸侯之得，殆此矣。 楚莊王
此楚靈之所以稱子而討也。 楚莊王
《春秋》之辭，多所況，是文約而法明也。 楚莊王
問者曰：不予諸侯之專封，複見於陳蔡之滅。 楚莊王
不予諸侯之專討，獨不複見於慶封之殺，何也？曰：《春秋》之用辭，已明者去之，未明者著之。 楚莊王
今諸侯之不得專討，固已明矣。 楚莊王
而慶封之罪未有所見也，故稱楚子以伯討之，著其罪之宜死，以為天下大禁。 楚莊王
曰：人臣之行，貶主之位，亂國之臣，雖不篡殺，其罪皆宜死，比於此其云爾也。 楚莊王
《春秋》曰：晉伐鮮虞。 楚莊王
奚惡乎晉而同夷狄也？曰：《春秋》尊禮而重信。 楚莊王
信重於地，禮尊於身。 楚莊王
何以知其然也？宋伯姬疑禮而死於火，齊桓公疑信而虧其地，《春秋》賢而舉之，以為天下法，曰禮而信。 楚莊王
不答，施無不報，天之數也。 楚莊王
今我君臣同姓適女，女無良心，不符號。 楚莊王
有恐畏我，何其不夷狄也。 楚莊王
公子慶父之亂，魯危殆亡，而齊侯安之。 楚莊王
於彼無親，尚來擾我，如何與同姓而殘賊遇我。 楚莊王
《詩》云：宛彼鳴鳩，翰飛戾天。 楚莊王
我心憂傷，念彼先人。 楚莊王
明發不味，有懷二人。 楚莊王
人皆有此心也。 楚莊王
今晉不以同姓憂我，而強大厭我，我心望焉。 楚莊王
故言之不好。 楚莊王
謂之晉而已，婉辭也。 楚莊王
晉惡而不可親，公往而不敢到，乃人情耳。 楚莊王
君子何恥而稱公有疾也？曰：惡無故自來。 楚莊王
君子不恥，內省不疚，何憂於誌，是已矣。 楚莊王
今《春秋》恥之者，昭公有以取之也。 楚莊王
臣陵其君，始於文而甚於昭。 楚莊王
公受亂陵夷，而無懼惕之心，囂囂然輕計妄討，犯大禮而取同姓，接不義而重自輕也。 楚莊王
人之言曰：國家治，則四鄰賀；國家亂，則四鄰散。 楚莊王
是故季孫專其位，而大國莫之正。 楚莊王
出走八年，死乃得歸。 楚莊王
身亡子危，困之到也。 楚莊王
君子不恥其困，而恥其所以窮。 楚莊王
昭公難逢此時，敬不取同姓，諜到於是。 楚莊王
雖取同姓，能用孔子自輔，亦不到如是。 楚莊王
時難而治簡，行枉而無救，是其所以窮也。 楚莊王
春秋分十二世以為三等：有見，有聞，有傳聞。 楚莊王
有見三世，有聞四世，有傳聞五世。 楚莊王
故哀、定、昭，君子之所見也。 楚莊王
襄、成、文、宣，君子之所聞也。 楚莊王
僖、閔、莊、桓、隱，君子之所傳聞也。 楚莊王
所見六十一年，所聞八十五年，所傳聞九十六年。 楚莊王
於所見微其辭，於所聞痛其禍，於傳聞殺其恩，與情俱也。 楚莊王
是故逐季氏而言又雩，微其辭也。 楚莊王
《春秋》譏文公以喪取。 玉杯
難者曰：喪之法，不過三年。 玉杯
三年之喪，二十五月。 玉杯
今按經，文公乃四十一月方取。 玉杯
取時無喪，出其法也久矣。 玉杯
何以謂之喪取。 玉杯
曰：春秋之論事，莫重於誌。 玉杯
今取必納幣，納幣之月在喪分，故謂之喪取也。 玉杯
且文公以秋祭，以冬納幣，皆失於太蚤。 玉杯
《春秋》不譏其前，而顧譏其後，必以三年之喪，肌膚之情也。 玉杯
雖從俗而不能終，猶宜未平於心。 玉杯
今全無悼遠之志，反思念取事，是《春秋》之所甚疾也。 玉杯
故譏不出三年於首而已，譏以喪取也。 玉杯
不別先後，賤其無人心也。 玉杯
緣此以論禮，禮之所重者在其誌。 玉杯
誌敬而節具，則君子予之知禮。 玉杯
誌和而音雅，則君子予之知樂。 玉杯
誌哀而居約，則君子予之知喪。 玉杯
故曰：非虛加之，重誌之謂也。 玉杯
誌為質，物為文。 玉杯
文著於質，質不居文，文安施質？質文兩備，然後其禮成。 玉杯
文質偏行，不得有我爾之名。 玉杯
俱不能備而偏行之，寧有質而無文。 玉杯
雖弗予能禮，尚少善之，介葛廬來是也。 玉杯
有文無質，非直不子，乃少惡之，謂州公實來是也。 玉杯
然則《春秋》之序道也，先質而後文，右誌而左物。 玉杯
禮云禮云，玉帛云乎哉？推而前之，亦宜曰：朝云朝云，辭令云乎哉？樂云樂云，鐘鼓云乎哉？引而後之，亦宜曰：喪雲喪雲，衣服雲乎哉？是故孔子立新王之道，明其貴誌以反和，見其好誠以滅偽。 玉杯
其有繼周之弊，故若此也。 玉杯
《春秋》之法，以人隨君，以君隨天。 玉杯
一日不可無君，而猶三年稱子者，為君心之未當立也。 玉杯
此非以人隨君耶？孝子之心，三年不當。 玉杯
三年不當而逾年即位者，與天數俱終始也。 玉杯
此非以君隨天邪？故屈民而伸君，屈君而伸天，《春秋》之大義也。 玉杯
《春秋》論十二世之事，人道浹而王道備。 玉杯
法布二百四十二年之中，相耿左右，以成文采。 玉杯
其居參錯，非襲古也。 玉杯
是故論《春秋》者，合而通之，緣而求之，五其比，偶其類，覽其緒，屠其贅，是以人道浹而王法立。 玉杯
以為不然？今夫天子逾年即位，諸侯於封內三年稱子，皆不在經也，而操之與在經無以異。 玉杯
非無其辨也，有所見而經安受其贅也。 玉杯
故能以比貫類、以辨付贅者，大得之矣。 玉杯
人受命於天，有善善惡惡之性，可養而不可改，可豫而不可去，若形體之可肥，而不可得革也。 玉杯
是故雖有至賢，能為君親含容其惡，不能為君親令無惡。 玉杯
事親亦然，皆忠孝之極也。 玉杯
非至賢安能如是？父不父則子不子，君不君則臣不臣耳。 玉杯
《春秋》之常辭也，不予夷狄而予中國為禮，到之戰，偏然反之，何也？曰：《春秋》無通辭，從變而移。 竹林
今晉變而為夷狄，楚變而為君子，故移其辭以從其事。 竹林
夫莊王之舍鄭，有可貴之美，晉人不知其善，而欲擊之。 竹林
所救已解，如挑與之戰，此無善善之心，而輕救民之意也，是以賤之。 竹林
而不使得與賢者為禮。 竹林
秦穆侮蹇叔而大敗。 竹林
鄭文輕眾而喪師。 竹林
《春秋》之敬賢重民如是。 竹林
是故戰攻侵伐，雖數百起，必一二書，傷其害所重也。 竹林
問者曰：其書戰伐甚謹。 竹林
其惡戰伐無辭，何也？曰：會同之事，大者主小；戰伐之事，後者主先。 竹林
苟不惡，何為使起之者居下。 竹林
是其惡戰伐之且《春秋》之法，凶年不修舊，意在無苦民爾。 竹林
苦民尚惡之。 竹林
況傷民乎？傷民尚痛之，況殺民乎？故曰：凶年舊則譏。 竹林
造邑則諱。 竹林
是害民之小者，惡之小也；害民之大者，惡之大也。 竹林
今戰伐之於民，其為害幾何？考意而觀指，則《春秋》之所惡者，不任德而任力，驅民而殘賊之。 竹林
其所好者，設而勿用，仁義以服之也。 竹林
詩云：弛其文德，洽此四國。 竹林
《春秋》之所善也。 竹林
夫德不足以親近，而文不足以來遠，而斷斷以戰伐為之者，此固《春秋》之所甚疾已，皆非義也。 竹林
難者曰：《春秋》之書戰伐也，有惡有善也。 竹林
惡詐擊而善偏戰，奈何以《春秋》為無義戰而盡惡之也？曰：凡《春秋》之記災異也，雖有數莖，猶謂之無麥苗也。 竹林
今天下之大，三百年之久，戰攻侵攻不可勝數，而複者有二焉。 竹林
是何以異於無麥苗之有數莖哉？不足以難之，故謂之無義戰也。 竹林
以無義戰為不可，則無麥苗亦不可也；以無麥苗為可，則無義戰亦可矣。 竹林
若《春秋》之於偏戰也，善其偏，不善其戰，有以效其然也。 竹林
《春秋》愛人，而戰者殺人，君子奚說善殺其所愛哉？故《春秋》之於偏戰也，猶其於諸夏也。 竹林
引之魯，則謂之外；引之夷狄，則謂之內。 竹林
比之詐戰，則謂之義；比之不戰，則謂之不義。 竹林
故盟不如不盟。 竹林
然而有所謂善盟。 竹林
戰不如不戰，然而有所謂善戰。 竹林
不義之中有義，義之中有不義。 竹林
辭不能及，皆在於指，非精心達思者，其孰能知之。 竹林
《詩》云：棠棣之華，偏其反而。 竹林
豈不爾思？室是遠而。 竹林
孔子曰：未之思，夫何遠之有！ 竹林
由是觀之。 竹林
見其指者，不任其辭。 竹林
不任其辭，然後可與適道矣。 竹林
司馬子反為其君使。 竹林
廢君命，與敵情，從其所請，與宋平。 竹林
是內專政而外擅名也。 竹林
專政則輕君，擅名則不臣，而《春秋》大之，奚由哉？曰：為其有慘怛之恩，不忍餓一國之民，使之相食。 竹林
推恩者遠之而大，為仁者自然而美。 竹林
今子反出己之心，矜宋之民，無計其閒，故大之也。 竹林
難者曰：《春秋》之法，卿不憂諸侯，政不在大夫。 竹林
子反為楚臣而恤宋民，是憂諸侯也；不複其君而與敵平，是政在大夫也。 竹林
溴梁之盟，信在大夫，而諸侯刺之，為其奪君尊也。 竹林
平在大夫，亦奪君尊，而《春秋》大之，此所間也。 竹林
且《春秋》之義，臣有惡，擅名美。 竹林
故忠臣不諫，欲其由君出也。 竹林
《書》曰：爾有嘉謀嘉猷，入告爾君於內，爾乃順之於外，曰：此謀此猷，惟我君之德。 竹林
此為人臣之法也。 竹林
古之良大夫，其事君皆若是。 竹林
今子反去君近而不複，莊王可見而不告，皆以其解二國之難為不得已也。 竹林
奈其奪君名美何？此所惑也。 竹林
曰：《春秋》之道，固有常有變，變用於變，常用於常，各止其科，非相妨也。 竹林
今諸子所稱，皆天下之常，雷同之義也。 竹林
子反之行，一曲之變。 竹林
獨修之意也。 竹林
夫目驚而體失其容，心驚而事有所忘，人之情也。 竹林
通於驚之情者，取其一美，不盡其失。 竹林
《詩》云：采葑采菲，無以下體。 竹林
此之謂也。 竹林
今子反往視宋，間人相食，大驚而哀之，不意之到於此也，是以心駭目動而違常禮。 竹林
禮者，庶於仁、文，質而成體者也。 竹林
今使人相食，大失其仁，安著其禮？方救其質，奚恤其文？《春秋》之辭，有所謂賤者，有賤乎賤者。 竹林
夫有賤乎賤者，則亦有貴乎貴者矣。 竹林
今讓者《春秋》之所貴。 竹林
雖然見人相食，驚人相爨，救之忘其讓，君子之道有貴於讓者也。 竹林
故說《春秋》者，無以平定之常義，疑變故之大則，義幾可諭矣。 竹林
《春秋》記天下之得失，而見所以然之故。 竹林
甚幽而明，無傳而著，不可不察也。 竹林
夫泰山之為大，弗察弗見，而況微渺者乎？故案《春秋》而適往事，窮其端而視其故，得誌之君子，有喜之人，不可不慎也。 竹林
齊頃公親齊桓公之孫，國固廣大而地勢便利矣，又得霸主之余尊，而誌加於諸侯。 竹林
以此之故，難使會同，而易使驕奢。 竹林
即位九年，未嘗肯一與會同之事。 竹林
有怒魯衛之志，而不從諸侯於清丘、斷道。 竹林
春往伐魯，入其北郊，顧返伐衛，敗之新築。 竹林
當是時也，方乘勝而誌廣，大國往聘，慢而弗敬其使者。 竹林
晉魯懼怒，內悉其眾，外得黨與曹衛，四國相輔，大困之奸，獲齊頃公，逄丑父。 竹林
深本頃公之所以大辱身，幾亡國，為天下笑，其端乃從懾魯勝衛起。 竹林
伐魯，魯不敢出，擊衛，大敗之，因得氣而無敵國以興患也。 竹林
故曰，得誌有喜，不可不戒。 竹林
此其效也。 竹林
自是之後，頃公恐懼，不聽聲樂，不飲酒食肉，內愛百姓，問疾吊霄，外敬諸侯。 竹林
從會與盟，卒終其身，國家安寧。 竹林
是福之本生於憂，而祝起於喜也。 竹林
嗚呼！ 竹林
物之所由然，其於人切近，可不省邪？ 竹林
謂一元者，大始也。 玉英
知元年誌者，大人之所重，小人之所輕。 玉英
是故治國之端在正名。 玉英
名之正，興五世，五傳之外，美惡乃形，可謂得其真矣，非子路之所能見。 玉英
非其位而即之，雖受之先君，《春秋》危之，宋繆公是也。 玉英
非其位，不受之先君，而自即之，《春秋》危之，吳王僚是也。 玉英
雖然，苟能行善得眾。 玉英
《春秋》弗危，衛侯晉以立書葬是也。 玉英
俱不宜立，而宋繆受之先君而危。 玉英
衛宣弗受先君而不危，以此見得眾心之為大安也。 玉英
故齊桓非直弗受之先君也。 玉英
乃率弗宜為君者而立，罪亦重矣。 玉英
然而知鞏懼，敬眾賢人，而以自覆蓋，知不背要盟以自湔浣也，遂為賢君，而霸諸侯。 玉英
使齊桓被惡而無此美，得免殺戮乃幸已，何霸之有！ 玉英
魯桓忘其憂而禍逮其身。 玉英
齊桓憂其憂而立功名。 玉英
推而散之。 玉英
凡人有憂而不知憂者凶，有憂而深憂之者吉。 玉英
《易》曰：複自道，何其咎。 玉英
此之謂也。 玉英
匹夫之反道以除咎尚難，人主之反道以除咎甚易。 玉英
《詩》云：德如毛。 玉英
言其易也。 玉英
公觀魚於棠，何？惡也。 玉英
凡人之性，莫不善義，然而不能義者，利敗之也。 玉英
故君子終日言不及利，欲以勿言愧之而已，愧之以塞其源也。 玉英
夫處位動風化者，徒言利之名爾，猶惡之，況求利乎？故天王使人求賻求金，皆為大惡而書。 玉英
今非直使人也，親自求之，是為甚惡。 玉英
譏何故言觀魚？猶言觀社也，皆諱大惡之辭也。 玉英
《春秋》有經禮，有變禮。 玉英
為如安性平心者，經禮也。 玉英
至有於性，雖不安，於心，雖不平，於道，無以易之，此變禮也。 玉英
是故昏禮不稱主人，經禮也。 玉英
辭窮無稱，稱主人，變禮也。 玉英
天子三年然後稱王，經禮也。 玉英
有故則未三年而稱王，變禮也。 玉英
婦人無出境之事，經禮也。 玉英
母為子娶婦，奔喪父母，變禮也。 玉英
明乎經變之事，然後知輕重之分，可與適權矣。 玉英
難者曰：《春秋》事同者辭同。 玉英
此四者俱為變禮，而或達於經，或不達於經，何也？曰：《春秋》理百物，辨品類，別嫌微。 玉英
修本未者也。 玉英
是故星墜謂之隕，螽附謂之雨，其所發之處不同，或降於天，或發於地，其辭不可同也。 玉英
今四者俱為變禮也同，而其所發亦不同。 玉英
或發於男，或發於女，其辭不可同也。 玉英
是或達於常，或達於變也。 玉英
《春秋》慎辭，謹於名倫等物者也。 精華
是故小夷言伐而不得言戰，大夷言戰而不得言獲，中國言獲而不得言執，各有辭也。 精華
有小夷避大夷而不得言戰，大夷避中國而不得言獲，中國避天子而不得言執，名倫弗予，嫌於相臣之辭也。 精華
是故大小不逾等，貴賤如其倫，義之正也。 精華
大雩者何？旱祭也。 精華
難者曰：大旱雩祭而請雨，大水鳴鼓而攻社，天地之所為，陰陽之所起也。 精華
或請焉，或攻焉，何也？曰：大旱，陽滅陰也。 精華
陽滅陰者，尊厭卑也，固其義也，雖大甚，拜請之而已，敢有加也？大水者，陰滅陽也。 精華
陰滅陽者，卑勝尊也，日食亦然。 精華
皆下犯上，以賤傷貴者，逆節也，故鳴鼓而攻之，朱絲而脅之，為其不義也。 精華
此亦《春秋》之不畏強御也。 精華
故變天地之位，正陰陽之序，直行其道而不忘其難，義之至也。 精華
是故脅嚴社而不為不敬靈，出天王而不為不尊上，辭父之命而不為不承親，絕母之屬而不為不孝慈，義矣夫。 精華
難者曰：《春秋》之法，大夫無遂事。 精華
又曰：出境有可以安社稷、利國家者，則專之可也。 精華
又曰：大夫以君命出，進退在大夫也。 精華
又曰：聞喪徐行而不反也。 精華
夫既曰無遂事矣，又曰專之可也。 精華
既曰進退在大夫矣，又曰徐行而不反也。 精華
若相悖然，是何謂也？曰：四者各有所處。 精華
得其處則皆是也，失其處，則皆非也。 精華
《春秋》固有常義，又有應變。 精華
無遂事者，謂平生安寧也。 精華
專之可也者，謂救危除患也。 精華
進退在大夫者，謂將率用兵也。 精華
徐行不反者，謂不以親害尊，不以私妨公也。 精華
此之謂將得其私，知其指。 精華
故公子結受命往媵陳人之婦，於鄄。 精華
道生事，從齊桓盟，《春秋》弗非，以為救莊公之危。 精華
公子遂受命使京師，道生事之晉，《春秋》非之，以為是時僖公安寧無危。 精華
故有危而不專救，謂之不忠；無危而擅生事，是卑君也。 精華
故此二臣俱生事，《春秋》有是有非，其義然也。 精華
齊桓挾賢相之能，用大國之資，即位五年，不能致一諸侯。 精華
於柯之盟，見其大信，一年而近國之君畢到，鄄幽之會是也。 精華
其後二十年之間亦久矣，尚未能大合諸侯也。 精華
至於救邢衛之事，見存亡繼絕之義，而明年遠國之君畢到，貫澤、陽谷之會是也。 精華
故曰親近者不以言，召遠者不以使，此其效也。 精華
其後矜功，振而自足，而不修德，故楚人滅弦而誌弗憂，江黃伐陳而不往救，損人之國而執其大夫，不救陳之患而責陳不納，不複安鄭，而必欲迫之以兵，功未良成而誌已滿矣。 精華
故曰：管仲之器小哉！ 精華
此之謂也。 精華
《春秋》何貴乎元而言之？元者，始也，言本正也。 王道
道，王道也。 王道
王者，人之始也。 王道
王正則元氣和順、風雨時、景星見、黃龍下。 王道
王不正則上變天，賊氣並見。 王道
五帝三王之治天下，不敢有君民之心。 王道
什一而稅。 王道
教以愛，使以忠，敬長老，親親而尊尊，不奪民時，使民不過歲三日。 王道
民家給人足，無怨望忿怒之患，強弱之難，無讒賊妒疾之人。 王道
民修德而美好，被發銜哺而游，不慕富貴，恥惡不犯。 王道
父不哭子；兄不哭弟。 王道
毒蟲不螫，猛獸不搏，抵蟲不觸。 王道
故天為之下甘露，朱草生，醴泉出，風寸時，嘉禾興，鳳凰麒麟游於郊。 王道
囹圄空虛，書衣裳而民不犯。 王道
民情到樸而不文。 王道
郊天祀地，秩山川，以時到，封於泰山，禪於梁父。 王道
立明堂，宗祀先帝。 王道
以祖配天，天下諸侯各以其職來祭。 王道
貢土地所有，先以入宗廟，端冕盛服而後見先。 王道
德恩之報，奉先之應也。 王道
桀紂皆聖王之後，驕溢妄行。 王道
侈宮室，廣苑囿，窮五采之變，極飭材之工，困野獸之足，竭山澤之列，食類惡之獸。 王道
奪民財食，高雕文刻鏤之觀，盡金玉骨象之工，窮白黑之變。 王道
深刑妄殺以陵下，聽鄭衛之音，充傾宮之志，靈虎文采之獸。 王道
以希見之意，嘗佞賜讒。 王道
以糟為丘，以酒為池。 王道
孤貧不養，殺聖賢而剖其心，生燔人聞其臭，剔孕婦見其化，朝涉之足察其拇，殺梅伯以為醢，刑鬼侯之女取其環。 王道
君臣畏恐，莫敢盡忠，紂愈自賢。 王道
周發兵，不期會於孟津者八百諸侯，共誅紂，大亡天下。 王道
《春秋》以為戒，曰：蒲社災。 王道
周衰，天子微弱，諸侯力政，大夫專國，士專邑，不能行度制法文之禮。 王道
諸侯背叛，莫修貢聘，奉獻天子。 王道
臣弒其君，子弒其父，孽殺其宗，不能統理，更相伐銼以廣地。 王道
以強相脅，不能制屬。 王道
強奄弱，眾暴寡，富使貧，並兼無已。 王道
臣下上僭，不能禁止。 王道
日為之食，星如雨，雨螽，沙鹿崩。 王道
夏大雨水，冬大雨雪，石於宋五，六退飛。 王道
霜不殺草，李梅實。 王道
正月不雨，到於秋七月。 王道
地震，梁山崩，壅河，三日不流。 王道
書晦。 王道
彗星見於東方，孛於大辰。 王道
鸛鵒來巢，《春秋》異之。 王道
以此見悖亂之徵。 王道
孔子明得失，差貴賤，反王道之本。 王道
譏天王以致太平。 王道
刺惡譏微，不遣小大，善無細而不舉，惡無細而不去，進善誅惡，絕諸本而已矣。 王道
天王使宰喧來歸惠公仲子之賜，刺不及事也。 王道
天王伐鄭，譏親也，會王世子，譏微也。 王道
祭公來逆王後，譏失也。 王道
刺家父求車，武氏毛伯求賻金。 王道
王人救衛。 王道
王師敗於貿戎。 王道
天王不養，出居於鄭，殺母弟，王室亂，不能及外，無以先天下，召衛侯不能致，遣子突徵衛不能絕，無駭滅極不能誅。 王道
諸侯得以大亂，篡弒無已。 王道
臣下上逼，僭擬天子。 王道
諸侯強者行威，小國破滅。 王道
晉到三侵周，與天王戰於貿戎而大敗之。 王道
戎執凡伯於楚丘以歸。 王道
諸侯本怨隨惡，發兵相破，夷人宗廟社稷，不能統理。 王道
臣子強，到弒其君父。 王道
法度廢而不複用，威武絕而不複行。 王道
故鄭魯易地，晉文再致天子。 王道
齊桓會王世子，擅封邢、衛、杞，橫行中國，意欲王天下。 王道
魯舞八俏，北祭泰山，郊天祀地，如天子之為。 王道
以此之故，弒君三十二，細惡不絕之所致也。 王道
王者，民之所往。 滅國上
君者，不失其群者也。 滅國上
故能使萬民往之，而得天下之群者，無敵於天下。 滅國上
弒君三十六，亡國五十二。 滅國上
小國德薄，不朝聘大國，不與諸侯會聚，孤特不相守，獨居不同群，遭難莫之救，所以亡也。 滅國上
非獨公侯大人如此，生天地之間，根本微者，不可遭大風疾雨，立鑠消耗。 滅國上
衛侯朔固事齊襄，而天下患之，虞虢並力，晉獻難之。 滅國上
晉趙盾，一夫之士也，無尺寸之土，一介之眾也。 滅國上
而靈公據霸主之余尊，而欲誅之，窮變極詐，詐盡力竭，祝大及身。 滅國上
推盾之心，載小國之位，孰能亡之哉？故伍子胥，一夫之士也，去楚干闔廬，遂得意於吳。 滅國上
所托者誠是，何可御邪？楚王髡托其國於子玉得臣，而天下畏之。 滅國上
虞公托其國於宮之奇，晉獻患之。 滅國上
及髡殺得臣，天下輕之，虞公不用宮之奇，晉獻亡之。 滅國上
存亡之端，不可不知也。 滅國上
諸侯見加以兵，逃遁奔走，到於滅亡而莫之救，平生之素行可見也。 滅國上
隱代桓立，所謂僅存耳，使無駭帥師滅極，內無諫臣，外無諸侯之救；載亦由是也，宋、蔡、衛國伐之，鄭因勘和而取之。 滅國上
此無以異於遣重寶於道而莫之守，見者掇之也。 滅國上
鄧、失地而朝魯桓，鄧、彀失地，不亦宜乎？ 滅國上
紀侯之所以滅者，乃九世之仇也。 滅國下
一旦之言，危百世之嗣，故曰大去。 滅國下
衛人侵成，鄭入成，及齊師圍成，三被大兵，終滅，莫之救，所恃者安在？齊桓公欲行霸道，譚遂違命，故滅而奔莒。 滅國下
不事大而事小，曹伯之所以戰死於位。 滅國下
諸侯莫助憂者。 滅國下
幽之會，齊桓數合諸侯，曹小，未嘗來也。 滅國下
魯大國，幽之會，莊公不往。 滅國下
戎人乃窺兵於濟西，由見魯孤獨而莫之救也。 滅國下
此時大夫廢君命，專救危者。 滅國下
魯莊公二十七年，齊桓為幽之會，衛人不來。 滅國下
其明年，桓公怒而大敗之。 滅國下
及伐山戎，張旗陳獲以驕諸侯。 滅國下
於是魯一年三築台，亂臣比三起於內，夷狄之兵仍滅於外，衛滅之端，以失幽之會。 滅國下
亂之本，存親內蔽。 滅國下
邢未嘗會齊桓也，附晉又微，晉侯獲於韓而背之，淮之會是也。 滅國下
齊桓卒，豎刁易牙之亂作。 滅國下
邢與狄伐其同姓，取之。 滅國下
其行如此，雖爾親，庸能親爾乎？是君也，其滅於同姓，衛侯毀滅邢是也。 滅國下
齊桓為幽之會，衛不到，桓怒而伐之。 滅國下
狄滅之，桓憂而立之。 滅國下
魯莊為柯之盟，劫汶陽，魯絕，桓立之。 滅國下
邢杞未嘗朝聘，齊桓見其滅，率諸侯而立之，用心如此，豈不霸哉？故以憂天下與之。 滅國下
顏淵死，子曰：天喪予。 隨本消息
子路死，子曰：天祝予。 隨本消息
西狩獲麟，曰：吾道窮，吾道窮。 隨本消息
三年，身隨而卒。 隨本消息
天命成敗，聖人知之，有所不能救，命矣夫。 隨本消息
至意雖難喻，蓋聖人者貴除天下之患。 盟會要
貴除天下之患，故《春秋》重，而書天下之患遍矣。 盟會要
以為本於見天下之所以致患，其意欲以除天下之患，何謂哉？天下者無患，然後性可善；性可善，然後清廉之化流；清廉之化流，然後王道舉。 盟會要
禮樂興，其心在此矣。 盟會要
《傳》曰：諸侯相聚而盟。 盟會要
君子修國曰：此將率為也哉。 盟會要
是以君子以天下為憂也，患乃至於弒君三十六，亡國五十二，細惡不絕之所致也。 盟會要
辭已喻矣，故曰：立義以明尊卑之分，強干弱枝以明大小這職；別嫌疑之行，以明正世之義；采摭托意，以矯失禮。 盟會要
善無小而不舉，無惡小而不去，以純其美。 盟會要
別賢不肖以明其尊。 盟會要
親近以來遠，因其國而容天下，名倫等物不失其理。 盟會要
公心以是非，賞善誅惡而王澤洽，始於除患，正一而萬物備。 盟會要
故曰大矣哉其號，兩言而管天下。 盟會要
此之謂也。 盟會要
《春秋》，大義之所本耶？六者之科，六者之旨之謂也。 正貫
然後援天端，布流物，而貫通其理，則事變散其辭矣。 正貫
故志得失之所從生，而後差貴賤之所始矣。 正貫
論罪源深淺，定法誅，然後絕屬之分別矣。 正貫
立義定尊卑之序，而後君臣之職明矣。 正貫
載天下之賢方，表謙義之所在，則見復正焉耳。 正貫
幽隱不相踰，而近之則密矣。 正貫
而後萬變之應無窮者，故可施其用於人，而不悖其倫矣。 正貫
是以必明其統於施之宜，故知其氣矣，然後能食其志也；知其聲矣，而後能扶其精也。 正貫
知其行矣，而後能遂其形也；知其物矣，然後能別其情也。 正貫
故唱而民和之，動而民隨之，是知引其天性所好，而厭其情之所憎者也。 正貫
如是則言雖約，說必布矣；事雖小，功必大矣。 正貫
聲響盛化運於物，散入於理，德在天地，神明休集，並行而不竭，盈於四海而訟聲詠。 正貫
《書》曰：八音克諧，無相奪倫，神人以和。 正貫
乃是謂也。 正貫
故明於情性乃可與論為政，不然，雖勞無功。 正貫
夙夜是寤，思慮惓心，猶不能睹，故天下有非者。 正貫
三示當中孔子之所謂非，尚安知通哉！ 正貫
《春秋》二百四十二年之文，天下之大，事變之博，無不有也。 十指
雖然，大略之要有十指。 十指
十指者，事之所擊也，王化之所由得流也。 十指
舉事變見有重焉，一指也。 十指
見事變之所至者，一指也。 十指
因其所以至者而治之，一指也。 十指
強干弱枝，大本小末，一指也。 十指
別嫌疑，異同類，一指也。 十指
論賢才之義，別所長之能，一指也。 十指
親近來遠，同民所欲，一指也。 十指
承周文而反之質，一指也。 十指
木生火，火為夏，天之端，一指也。 十指
切刺譏之所罰，考變異之所加，天之端，一指也。 十指
舉事變見有重焉，則百姓安矣。 十指
見事變之所至者，則得失審矣。 十指
因其所以至而治之，則事之本正矣。 十指
強干弱枝，大本小末，則君臣之分明矣。 十指
別嫌疑，異同類，則是非著矣。 十指
論賢才之義，別所長之能，則百官序矣。 十指
承周文而反之質，則化所務立矣。 十指
親近來遠，同民所欲，則仁恩達矣。 十指
木生火，火為夏，則陰陽四時之理相受而次矣。 十指
切刺譏之所罰，考變異之所加，則天所欲為行矣。 十指
統此而舉之，德澤廣大，衍溢於四海，陰陽和調，萬物靡不得其理矣。 十指
說《春秋》者凡用是矣，此其法也。 十指
惟聖人能屬萬物於一而擊之元也，終不及本所從來而承之，不能遂其功。 重政
是以《春秋》變一謂之元，元猶原也，其義以隨天地終始也。 重政
故人惟有終始也而生，不必應四時之變，故元者為萬物之本，而人之元在焉。 重政
安在乎？乃在乎天地之前。 重政
故人雖生天氣及奉天氣者，不得與天元本、天元命而共達其所為也。 重政
故春正月者，承天地之所為也，繼天之所為而終之也，其道相與共功持業，安容言乃天地之元。 重政
天地之元奚為於此，惡施於人，大其貫承意之理矣。 重政
能說鳥獸之類者，非聖人所欲說也。 重政
聖人所欲說，在於說仁義而理之，知其分科條別，貫所附，是乃聖人之所貴而已矣。 重政
不然，傳於眾辭，觀於眾物，說不急之言而以惑後進者，君子之所甚惡也。 重政
奚以為哉？聖人思慮不厭，書日繼之以夜，然後萬物察者，仁義矣。 重政
由此言之，尚自為得之哉。 重政
故曰：於乎！ 重政
為人師者，可無慎邪！ 重政
夫義出於經，經傳，大本也。 重政
棄營勞心也，苦誌盡情，頭白齒落，尚不合自錄也哉？ 重政
天地之生萬物也以養人，故其可適者以養身體，其可威者以為容服，禮之所為同也。 服制像
劍之在左，青龍之象也。 服制像
刀之在右，白虎之象也。 服制像
韍之在前，朱鳥之象也。 服制像
冠之在首，玄武之象也。 服制像
四者，人之盛飾也。 服制像
夫能通古今，別然不然，乃能服此也。 服制像
蓋玄武者，貌之最嚴有威者也，其像在後，其服反居首，武之至而不用矣。 服制像
聖人之所以超然，雖欲從之，末由也已。 服制像
夫執介冑而後能拒敵者，故非聖人之所貴也。 服制像
君子顯之於服，而勇武者消其誌於貌也矣。 服制像
故文德為貴，而威武為下，此天下之所以永全也。 服制像
於《春秋》何以言之？孔父義形於色，而奸臣不敢容邪；虞有宮之奇，而獻公為之不寐；晉厲之強，中國以寢尸流血不已。 服制像
故武王克殷，裨冕而笏。 服制像
虎賁之王說劍，安在勇猛必任武殺然後威。 服制像
是以君子所服為上矣，故望之儼然者，亦已至矣，豈可不察乎！ 服制像
《春秋》至意有二端，不本二端之所從起，亦未可與論異也，小大微著之分也。 二端
夫覽求微細於無端之處，誠知小之將為大也，微之將為著也。 二端
吉凶未形，聖人所獨立也，雖欲從之，末由也已，此之謂也。 二端
故王者受命，改正朔，不順數而往，必迎來而受之者，授受之義也。 二端
故聖人能擊心於微而致之著也。 二端
是故《春秋》之道，以元之深正天之端，以天之端正王之政，以王之政正諸侯之即位，以諸侯之即位正竟內之治，五者俱正而化大行。 二端
故書日蝕、星隕、有蜮、地震、夏大雨水、冬大雨雹、隕霜不殺草、自正月不雨至於秋七月、有鵒來巢，《春秋》異之，以此見悖亂之徵。 二端
是小者不得大，微者不得著，雖甚末，亦一端。 二端
孔子以此效之，吾所以貴微重始是也。 二端
因惡夫推災異之象於前，然後圖安危禍亂於後者，非《春秋》之所甚貴也。 二端
然而《春秋》舉之以為一端者，亦欲其省天譴而畏天威，內動於心誌，外見於事情，修身審己，明善心以反道者也，豈非貴微重始、慎終推效者哉！ 二端
有非力之所能致而自至者，西狩獲麟，受命之符是也。 符瑞
然後托乎《春秋》正不正之間，而明改制之義。 符瑞
一統乎天子，而加憂於天下之憂也，天下所患。 符瑞
而欲以上通五帝，下極三王，以通百王之道，而隨天之終始，博得失之效，而考命象之為，極理以盡情性之宜，則天容遂矣。 符瑞
百官同望異路，一之者在主，率之者在相。 符瑞
仲尼之作春秋也，上探正天端，王公之位，萬物民之所欲，下明得失，起賢才，以待後聖。 俞序
故引史記，理往事，正是非，見王公。 俞序
史記十二公之間，皆衰世之事，故門人惑。 俞序
孔子曰：吾因其行事而加乎王心焉。 俞序
以為見之空言，不如行事博深切明。 俞序
故子貢、閔子、公肩子，言其切而為國家資也。 俞序
其為切而至於殺君亡國，奔走不得保社稷，其所以然，是皆不明於道，不覽於《春秋》也。 俞序
故衛子夏言，有國家者不可不學《春秋》，不學《春秋》，則無以見前後旁側之危，則不知國之大柄，君之重任也。 俞序
故或脅窮失國，搶殺於位，一朝至爾。 俞序
苟能述《春秋》之法，致行其道，豈徒除禍哉，乃堯舜之德也。 俞序
故世子曰：功及子孫，光輝百世，聖人之德，莫美於恕。 俞序
故予先言《春秋》詳己而異人，《春秋》之道，大得之則以王，小得之則以霸。 俞序
故曾子、子石盛美齊侯，安諸侯，尊天子。 俞序
霸王之道，皆本於仁。 俞序
仁，天心，故次以天心。 俞序
愛人之大者，莫大於思患而豫防之，故蔡得意於吳，魯得意於齊，而《春秋》皆不告，故次以言怨人不可邇，敵國不可狎，攘竊之國不可使久親，皆防患為民除患之意也。 俞序
不愛民之漸乃至於死亡，故言楚靈王晉厲公生弒於位，不仁之所致也。 俞序
故善宋襄公不厄人，不由其道而勝，不如由其道而敗，《春秋》貴之，將以變習俗而成王化也。 俞序
故子夏言《春秋》重人，諸譏皆本此。 俞序
或奢侈使人憤怨，或暴虐賊害人，終皆禍及身。 俞序
故子池言魯莊築台，丹楹刻桷，晉厲之刑刻意者，皆不得以壽終。 俞序
上奢侈，刑又急，皆不內恕，求備於人，故次以《春秋》緣人情，赦小過，而《傳》明之曰：君子辭也。 俞序
孔子明得失，見成敗，疾時世之不仁，失王道之體，故緣人情，赦小過，《傳》又明之曰：君子辭也。 俞序
孔子曰：吾因行事，加吾王心焉。 俞序
假其位號以正人倫，因其成敗以明順逆，故其所善，則桓文行之而遂，其所惡，則亂國行之終以敗，故始言大惡殺君亡國，終言赦小過，是亦始於麤粗，終於精微，教化流行，德澤大洽，天下之人，人有士君子之行而少過矣，亦譏二名之意也。 俞序
天高其位而下其施，故為人主者，法天之行，是故內深藏，所以為神；外博觀，所以為明也；任群賢，所以為受成；乃不自勞於事，所以為尊也；凡愛群生，不以喜怒賞罰，所以為仁也。 離合根
故為人主者，以無為為道，以不私為寶。 離合根
立無為之位而乘備具之官，足不自動而相者導進，口不自言而擯者贊辭，心不自慮而群臣效當，故莫見其為之而功成矣。 離合根
此人主所以法天之行也。 離合根
為人臣者法地之道，暴其形，出其情以示人，高下、險易、堅耍、剛柔、肥、美惡，累可就財也。 離合根
故其形宜不宜，可得而財也。 離合根
為人臣者比地貴信而悉見其情於主，主亦得而財之，故王道威而不失。 離合根
為人臣常竭情悉力而見其短長，使主上得而器使之，而猶地之竭竟其情也，故其形宜可得而財也。 離合根
君人者，國之元，發言動作，萬物之樞機。 立元神
樞機之發，榮辱之端也。 立元神
失之豪厘，駟不及追。 立元神
故為人君者，謹本詳始，敬小慎微，誌如死灰，安精養神，寂莫無為。 立元神
休形無見影，搶聲無出音，虛心下士，觀來察往。 立元神
謀於眾賢，考求眾人，得其心遍見其情，察其好惡，以參忠佞，考其往行，驗之於今，計其蓄積，受於先賢。 立元神
釋其讎怨，視其所爭，差其黨族，所依為臬，據位治人，用何為名，累日積久，何功不成。 立元神
可以內參外，可以小佔大，必知其實，是謂開闔。 立元神
君人者，國之本也。 立元神
夫為國，其化莫大於崇本，崇本則君化若神，不崇本則君無以兼人。 立元神
無以兼人，雖峻刑重誅，而民不從，是所謂驅國而棄之者也，患孰甚焉？何謂本？曰：天地人，萬物之本也。 立元神
天生之，地養之，人成之。 立元神
天生之以孝悌，地養之以衣食，人成之以禮樂，三者相為手足，合以成禮，不可一無也。 立元神
無孝悌則亡其所以生，無衣食則亡其所以養，無禮樂，則亡其所以成也。 立元神
三者皆亡，則民如麋鹿，各從其欲，家自為俗。 立元神
父不能使子，君不能使臣，雖有城郭，名曰虛邑。 立元神
如此，其君枕塊而僵，莫之危而自危，莫之喪而自亡，是謂自然之罰。 立元神
自然之罰至，裹襲石室，分障險阻，猶不能逃之也。 立元神
明主賢君必於其信，是故肅慎三本。 立元神
郊祀致敬，共事祖禰，舉顯孝悌，表異孝行，所以奉天本也。 立元神
秉耒躬耕，采桑親蠶，墾草殖彀，開闢以足衣食，所以奉地本也。 立元神
立闢雍庠序，修孝悌敬讓，明以教化，感以禮樂，所以奉人本也。 立元神
三者皆奉，則民如子弟，不敢自專，邦如父母，不待恩而愛，不須嚴而使，雖野居露宿，厚於宮室。 立元神
如是者，其君安枕而臥，莫之助而自強，莫之綏而自安，是謂自然之賞。 立元神
自然之賞至，雖退讓委國而去，百姓襁負其子隨而君之，君亦不得離也。 立元神
故以德為國者，甘於飴蜜，固於膠漆，是以聖賢勉而崇本而不敢失也。 立元神
君人者，國之證也，不可先倡，感而後應。 立元神
故居倡之位而不行倡之勢，不居和之職而以和為德，常盡春下，故能為之上也。 立元神
體國之道，在於尊神。 立元神
尊者所以奉其政也，神者所以就其化也，故不尊不畏，不神不化。 立元神
夫欲為尊者在於任賢，欲為神者在於同心。 立元神
賢者備股肱則君尊嚴而國安，同心相承則變化若神，莫見其所為而功德成，是謂尊神也。 立元神
民無所好，君無以權也。 保位權
民無所惡，君無以畏也。 保位權
無以權，無以畏，則君無以禁制也。 保位權
無以禁制，則比肩齊勢而無以為貴矣。 保位權
故聖人之治國也，因天地之性情，孔窮之所利，以立尊卑之制，以等貴賤之差。 保位權
設官府爵祿，利五味，盛五色，調五聲，以誘其耳目，自令清濁昭然殊體，榮辱踔然相駁，以感動其心，務致民令有所好。 保位權
有所好然後可得而勸也。 保位權
既有所勸，又有所畏，然後可得而制。 保位權
制之者，制其所好，是以勸賞而不得多也。 保位權
制其所惡，是以畏罰而不可過也。 保位權
所好多則作福，所惡多則作威。 保位權
作威則君亡權，天下相怨；作福則君亡德，天下相賤。 保位權
故聖人之制民，使之有欲，不得過節；使之敦樸，不得無欲。 保位權
無欲有欲，各得以足，而君道得矣。 保位權
國之所以為國者德也，君之所以為君者威也，故德不可共，威不可分。 保位權
德共則失恩，威分則失權。 保位權
失權則君賤，失恩則民散。 保位權
民散則國亂，君賤則臣叛。 保位權
是故為人君者，固守其德，以附其民；固執其權，以正其臣。 保位權
聲有順逆，必有清濁，形有善惡，必有曲直。 保位權
故聖人聞其聲則別其清濁，見其形則異其曲直。 保位權
於曲之中，必見其直；於直之中，必見其曲。 保位權
於聲無小而不取，於形無小而不舉。 保位權
不以著蔽微，不以眾掩寡，各應其事以致其報。 保位權
黑白分明，然後民知所去就，民知所去就，然後可以致治，是為象則。 保位權
為人君者居無為之位，行不言之教，寂而無聲，靜而無形，執一無端，為國源泉。 保位權
因國以為身，因臣以為心。 保位權
以臣言為聲，以臣事為形。 保位權
有聲必有響，有形必有影。 保位權
聲出於內，響報於外；形立於上，影應於下。 保位權
響有清濁，影有曲直，響所報非一聲也，影所應非一形也。 保位權
故為君虛心靜處，聰聽其響，明視其影，以行賞罰之象。 保位權
其行賞罰也，響清則生清者榮，響濁則生濁者辱，影正則生正者進，影枉則生枉者絀。 保位權
擊名考質，以參其實。 保位權
賞不空施，罰不虛出。 保位權
是以君臣分職而治，各敬而事，爭進其功，顯廣其名，而人君得載其中，此自然致力之術也。 保位權
聖人由之，故功出於臣，名歸於君也。 保位權
考之法。 考功名
考其所積也。 考功名
天道積聚眾精以為光，聖人積聚眾善以為功。 考功名
故日月之明，非一精之濼也；聖人致太平，非一善之功也。 考功名
明所從生，不可為源，善所從出，不可為端，量勢立權，因事制義。 考功名
故聖人之為天下同利也，其猶春氣之生草也，各因其生小大而量其多少，各順其勢，傾側而制於南北。 考功名
故異孔而同歸，殊施而鈞德，其趣於同利除害一也。 考功名
是以同利之要在於致之，不在於多少；除害之要在於去之，不在於南北。 考功名
考絀陡，計事除廢，有益者謂之公，名責實，不得虛言，有功者賞，有罪者罰，功盛者賞顯，罪多者罰重。 考功名
不能致功，雖有賢名不予之賞；官職不廢，雖有愚名，不加之罰。 考功名
賞罰用於實，不用於名，賢愚在於質，不在於文。 考功名
故是非不能混，喜怒不能傾，奸軌不能弄，萬物各得其冥，則百官勸職，爭進其功。 考功名
考試之法，大者緩，小者急，貴者舒而賤者促。 考功名
諸侯月試其國，州伯時試其部，四試而一考。 考功名
天子歲試天下，三試而一考，前後三考而絀陟，命之曰計。 考功名
氣之清者為精，人之清者為賢。 通國身
治身者以積精為寶，身以心為本，國以君為主。 通國身
精積於其本，則血氣相承受；賢積於其主，則上下相制使。 通國身
血氣相承受，則形體無所苦；上下相制使，則百官各得其所。 通國身
形體無所苦，然後身可得而安也；百官各得其所，然後國可得而守也。 通國身
夫欲致精者，必虛靜其形；欲致賢者，必卑謙其身。 通國身
形靜誌虛者，精氣之所趣也；謙尊自卑者，仁賢之所事也。 通國身
故治身者務執虛靜以致精，治國者務盡卑謙以致賢。 通國身
能致精則合明而壽，能致賢則德澤洽而國太平。 通國身
《春秋》曰王正月，《傳》曰：王者孰謂？謂文王也。 三代改制... 
曷為先言王而後言正月？王正月也。 三代改制... 
何以謂之王正月？曰：王者必受命而後王。 三代改制... 
王翥和改正朔，易服色，制禮樂，一統於天下，所以明易姓，非繼人，通以己受之於天也。 三代改制... 
王者受命而王，制此月以應變，故作科以奉天地，故謂之王正月也。 三代改制... 
王者改制作科奈何？曰：當十二色，歷各法而正色，絀三之前曰五帝，帝迭首一色，順數五而相複，咸作國號，遷宮邑，易官名，制禮作樂。 三代改制... 
故湯受命而王，應天變夏作殷號，時正白統。 三代改制... 
親夏故虞，絀唐謂之帝堯，以神農為赤帝。 三代改制... 
作宮邑於下洛之陽，名相官曰尹。 三代改制... 
作漢樂，制質禮以奉天。 三代改制... 
文王受命而王，應天變殷作周號，時正赤統。 三代改制... 
親殷故夏，絀虞謂之帝舜，以軒轅為黃帝，推神農以為九皇。 三代改制... 
作宮邑於豐。 三代改制... 
名相官曰宰。 三代改制... 
作武樂，制文禮以奉天。 三代改制... 
武王受命，作宮邑於，制爵五等，作象樂，繼文以奉天。 三代改制... 
周公輔成王受命，作宮邑於洛陽，成文武之制，作汋樂以奉天。 三代改制... 
殷湯之後稱邑，示天之變反命。 三代改制... 
故天子命無常。 三代改制... 
唯命是德慶。 三代改制... 
故《春秋》應天作新王之事，時正黑統。 三代改制... 
王魯，尚黑，絀夏，親周，故宋。 三代改制... 
樂宜親招武，故以虞錄親，樂制宜商，合伯子男為一等。 三代改制... 
然則其略說奈何？曰：三正以黑統初。 三代改制... 
正日月朔於營室，斗建寅。 三代改制... 
天統氣始通化物，物見萌達，其色黑。 三代改制... 
故朝正服黑，首服藻黑，正路輿質黑，馬黑，大節綬幟尚黑，郊牲黑，冠於阼，昏禮逆於庭，喪禮殯於東階之上。 三代改制... 
祭牲黑牡，樂器黑質。 三代改制... 
法不刑有懷任新產，是月不殺。 三代改制... 
聽朔廢刑發德，具存二王之後也。 三代改制... 
親赤統，故日分平明，平明朝正。 三代改制... 
正白統奈何？曰：正白統者，歷正日月朔於虛，斗建丑。 三代改制... 
天統氣始蛻化物，物始芽，其色白，故朝正服白，首服藻白，正路輿質白，大節綬幟尚白，旗白，大寶玉白，郊牲白，犧牲角繭。 三代改制... 
冠於堂，昏禮逆於堂，喪事殯於楹柱之間。 三代改制... 
祭牲白牡，薦尚肺。 三代改制... 
樂器白質。 三代改制... 
法不刑有身懷任，是月不殺。 三代改制... 
聽朔廢刑發德，具存二王之後也。 三代改制... 
親黑統，故日分鳴晨，鳴晨朝正。 三代改制... 
正赤統奈何？曰：正赤統者，歷正日月朔於牽牛，斗建子。 三代改制... 
天統氣始施化物，物始動，其色赤，故朝正服赤，首服藻赤，正路輿質赤，馬赤，大節綬，幟尚赤，旗赤，大寶玉赤，郊牲，犧牲角栗。 三代改制... 
冠於房，喪禮殯於西階之上。 三代改制... 
祭牲牡，薦尚心。 三代改制... 
樂器赤質。 三代改制... 
法不刑有身，重懷藏以養微，是月不殺。 三代改制... 
聽朔廢刑發德，具存二王之後也。 三代改制... 
親白統，故日分夜半，夜半朝正。 三代改制... 
改正之義，奉元而起。 三代改制... 
古之王者受命而王，改制稱號正月，服色定，然後郊告天地及群神，遠追祖安道爾，然後布天下。 三代改制... 
諸侯廟受，以告社稷宗廟山川，然後感應一其司。 三代改制... 
三統之變，近夷遐方無有，生煞者獨中國。 三代改制... 
而三代改正，必以三統天下。 三代改制... 
曰：三統五端，化四方之本也。 三代改制... 
天始廢始施，地必待中，是故三代必居中國。 三代改制... 
法天奉本，執端要以統天下，朝諸侯也。 三代改制... 
是以朝正之義，天子純統色衣，諸侯統衣纏緣紐，大夫士以冠，參近夷以綏，遐方各衣其服而朝，所以明乎天統之義也。 三代改制... 
其謂統三正者，曰：正者，正也，統致其氣，萬物皆應，而正統正，其余皆正，凡歲之要，在正月也。 三代改制... 
法正之道，正本而末應，正內而外應，動作舉錯，靡不變化隨從，可謂法正也。 三代改制... 
故君子曰：武王其似正月矣。 三代改制... 
《春秋》曰：杞柏來朝。 三代改制... 
王者之後稱公，杞何以稱伯？《春秋》上絀夏，下存周，以《春秋》當新王。 三代改制... 
《春秋》當新王者奈何？曰：王者之法，必正號，絀王謂之帝，封其後以小國，使奉祀之。 三代改制... 
下存二王之後以大國，使服其服，行其禮樂，稱客而朝。 三代改制... 
故同時稱帝者五，稱王者三，所以昭五端，通三統也。 三代改制... 
是故周人之王，尚推神農為九皇，而改號軒轅謂之黃帝，因存帝顓頊、帝嚳、帝堯之帝號，絀虞而號舜曰帝舜，錄五帝以小國。 三代改制... 
下存禹之後於杞，存湯之後於宋，以方百裡，爵號公。 三代改制... 
使服其服，行其禮樂，稱先王客而朝。 三代改制... 
《春秋》作新王之事，變周之制，當正黑統。 三代改制... 
而殷周為王者之後，絀夏改號禹謂之帝，錄其後以小國，故曰絀夏存周，以《春秋》當新王。 三代改制... 
不以杞侯，弗同王者之後也。 三代改制... 
稱子又稱伯何？見殊之小國也。 三代改制... 
黃帝之先謚，四帝之後謚，何也？曰：帝號必存五，帝代首天之色，號至五而反。 三代改制... 
周人之王，軒轅直首天黃號，故曰黃帝雲。 三代改制... 
帝號尊而謚卑，故四帝後謚也。 三代改制... 
帝，尊號也，錄以小何？曰：遠者號尊而地小，近者號卑而地大，親疏之義也。 三代改制... 
故王者有不易者，有三而複者，有四而複者，一朋而複者，有九而複者，明此通天地、陰陽、四時、日月、星辰、山川、人倫，德侔天地者稱皇帝，天佑而子之，號稱天子。 三代改制... 
故聖王生則稱天子，崩遷則存為三王，絀滅則為五帝，下至附庸，絀為九皇，下極其為民。 三代改制... 
有一謂之三代，故雖絕地，宗於代宗。 三代改制... 
故曰：聲名魂魄施於虛，極壽無疆。 三代改制... 
何謂再而複，四而複？《春秋》鄭忽何以名？《春秋》曰：伯子男一也，辭無所貶。 三代改制... 
何以為一？曰：周壽五等，《春秋》三等。 三代改制... 
《春秋》何三等？曰：王者以制，一商一夏，一質一文。 三代改制... 
商質者主天，夏文者主地，《春秋》者主人，故三等也。 三代改制... 
主天法商而王，其道佚陽，親親而多仁樸。 三代改制... 
故立嗣予子，篤母第，妾以子貴。 三代改制... 
昏冠之禮，字子以父。 三代改制... 
夫婦，對坐而食，喪禮別葬，祭禮先臊，夫妻昭穆別位。 三代改制... 
制爵三等，祿士二品。 三代改制... 
制郊宮明堂員，其屋高嚴侈員，惟祭器員。 三代改制... 
玉厚九恰好，白藻五絲，衣制大上，首服嚴員。 三代改制... 
驚輿尊蓋，法天列象，垂四驚。 三代改制... 
用錫舞，舞溢員。 三代改制... 
先毛血而後用聲。 三代改制... 
正刑多隱，親戚多諱。 三代改制... 
封禪於尚位。 三代改制... 
主地法夏而王，其道進陰，尊尊而多義節。 三代改制... 
故立嗣與孫，篤世子，妾不以子稱貴號。 三代改制... 
昏冠之禮，字子以母。 三代改制... 
別眇夫婦，同坐而食，喪禮合葬，祭禮先亨，婦從夫為昭穆。 三代改制... 
制爵五等，祿十三品。 三代改制... 
制郊宮明堂方，其屋卑污方，祭器方。 三代改制... 
玉厚八分，白藻四絲，衣制大下，首服卑退。 三代改制... 
驚輿卑，法地周象載，垂二驚。 三代改制... 
樂設鼓，用織施舞，舞溢方。 三代改制... 
先亨而後用聲。 三代改制... 
正刑天法，封壇於下位。 三代改制... 
主天法質而王，其道佚陽，故立嗣予子，篤母弟，妾以子貴。 三代改制... 
昏冠之禮，字子以父。 三代改制... 
別眇夫婦，對坐而食，喪禮別葬，祭禮先嘉疏，夫婦昭穆別位。 三代改制... 
制爵三等，祿士二品。 三代改制... 
制郊宮明堂內員外橢，其屋如倚靡員橢，祭器橢。 三代改制... 
玉厚七分，白藻三絲，衣長前衽，首服員轉。 三代改制... 
驚輿尊蓋，備天列象，垂四驚。 三代改制... 
樂鼓，用羽龠舞，舞溢橢。 三代改制... 
先用玉聲而後烹，正刑多隱，親戚多赦。 三代改制... 
封壇於左位。 三代改制... 
主地法文而王，其道進陰，尊尊而多禮文。 三代改制... 
故立嗣予孫，篤世子，妾不以子稱貴號。 三代改制... 
昏冠之禮，字子以母。 三代改制... 
別眇夫妻，同坐而食，喪禮合葬，祭禮先，婦從夫為昭穆。 三代改制... 
制爵五等，祿士三品。 三代改制... 
制郊宮明堂內方外衡，其屋習而衡，祭器衡同，作秩機。 三代改制... 
玉厚六分，白藻三絲，衣長後衽，首服習而垂流。 三代改制... 
驚輿卑，備地用象載，垂二驚。 三代改制... 
樂縣鼓，用萬舞，舞溢衡。 三代改制... 
先烹而後用樂，正刑天法，封壇於左位。 三代改制... 
王者制官，三公、九卿、二十七大夫、八士元士，凡百二十人，而列臣備矣。 官制象天
吾聞聖王所取儀，金天之大經，官制亦角者，此其儀與？三人而為一選，儀於三月而為一時也。 官制象天
四選而止，儀於四時而終也。 官制象天
三公者，王之所以自持也。 官制象天
天以三成之，王以三自持。 官制象天
立成數以為植而四重之，其可以無失矣。 官制象天
備天數以參事，治謹於道之意也。 官制象天
此百二十臣者，皆先王之所與直道而行也。 官制象天
是故天子自參以三公，三公自參以九卿，九卿自參以三大夫，三大夫自參以三士。 官制象天
三人為選者四重，自三之道以治天下，若天之四重，自三之時以終始歲也。 官制象天
一陽而三春，非自三之時與？而天四重之，其數同矣。 官制象天
天有四時，時三月；王有四選，選三臣。 官制象天
是故有孟、有仲、有季，一時之情也；有上、有下、有中，一選之情也。 官制象天
三臣而為一選，四選而止，人情盡矣。 官制象天
人之材固有四選，如天之時固有四變也。 官制象天
聖人為一選，君子為一選，善人為一選，正人為一選，由此而下者，不足選也。 官制象天
四選之中，各有節也。 官制象天
是故天選四堤十二而人變盡矣。 官制象天
盡人之變合之天，唯聖人者能之，所以立王事也。 官制象天
何謂天之大經？三起而成日，三日而成規，三旬而成月，三月而成時，三時而成功。 官制象天
寒暑與和，三而成物；日月與星，三而成光；天地與人，三而成德。 官制象天
由此觀之，三而一成，天之大經也，以此為天制。 官制象天
是故禮三讓而成一節，官三人而成一選。 官制象天
三公為一選，三卿為一選，三大夫為一選，三士為一選，凡四選。 官制象天
三臣應天之制，凡四時之三月也。 官制象天
是故其以三為選，取諸天之經；其以四為制，取諸天之時；其以十二臣為一條，取諸歲之度；其至十條而止，取之天端。 官制象天
何謂天之端？曰：天有十端，十端而止已。 官制象天
天為一端，地為一端，陰為一端，陽為一端，火為一端，金為一端，木為一端，水為一端，土為一端，人為一端，凡十端而畢，天之數也。 官制象天
天數畢於十，王者受十端於天，而一條之率。 官制象天
每條一端以十二時，如天之每終一歲以十二月也。 官制象天
十者天之數也，十二者歲之度也。 官制象天
用歲之度，條天之數，十二而天數畢。 官制象天
是故終十歲而用百二十月，條十端亦用百二十臣，以率被之，皆合於天。 官制象天
其率三臣而成一慎，故八十一元士為二十七慎，以持二十七大夫；二十七大夫為九慎，以持九卿；九卿為三慎，以持三公；三公為一慎，以持天子。 官制象天
天子積四十慎以為四選，選一慎三臣，皆天數也。 官制象天
是故以四選率之，則選三十人，三四十二，百二十人，亦天數也。 官制象天
十端積四十慎，慎三臣，三四十二，百二十人，亦天數也。 官制象天
以三公之勞率之，則公四十人，三四十二，百二十人，亦天數也。 官制象天
故散而名之為百二十臣，選而寶之為十二長，所以名之雖多，莫若謂之四選十二長，然而分別率之，皆有所合，無不中天數者也。 官制象天
求天數之微，莫若於人。 官制象天
從之身有四肢，每肢有三節，三四十二，十二節相持而形體立矣。 官制象天
天有四時，每一時有三月，三四十二，十二月相受而歲數終矣。 官制象天
官有四選，每一選有三人，三四十二，十二臣相參而事治行矣。 官制象天
以此見天之數，人之形，官之制，相參相得也。 官制象天
人之與天，多此類者，而皆微忽，不可不察也。 官制象天
天地之理，分一歲之變為以四時，四時亦天之四選已。 官制象天
是故春者少陽之選也，夏者太陽之選也，秋者少陰之選也，冬者太陰之選也。 官制象天
四選之中各有孟、仲、季，是選之中有選，故一歲之中有四時，一時之中有三長，天之節也。 官制象天
人生於天而體天之節，故亦有大小厚薄之變，人之氣也。 官制象天
先王因人之氣，而分其變以為四選，是故三公之位，聖人之選也。 官制象天
三卿之位，君子之選也；三大夫之位，善人之選也；三士之位，正直之選也。 官制象天
分人之變以為四選，選立三臣，如天之分歲之變以為四時，時有三節也。 官制象天
天以四時之選十二節相和而成歲，王以四位之選與十二臣相砥礪而致極，道必極於其所至，然後能得天地之美也。 官制象天
堯舜何緣而得擅移天下哉？《孝經》之語曰：事父孝，故事天明。 堯舜不擅... 
事天與父，同禮也。 堯舜不擅... 
今父有以重予子，子不敢擅予他人，人心皆然。 堯舜不擅... 
則王者亦天之子也，天以天下予堯舜，堯舜受命於天而王天下，猶子安敢擅以所重受於天者予他人也。 堯舜不擅... 
天有不以予堯舜漸奪之，故明為子道，則堯舜之不私傳天下而擅移位也，無所疑也。 堯舜不擅... 
儒者以湯武為至聖大賢也，以為全道究義盡美者，故列之堯舜，謂之聖王，如法則之。 堯舜不擅... 
今足下以湯武為不義，然則足下之所謂義者，何世之王也？曰；弗知。 堯舜不擅... 
弗知者，以天下王為無義者耶？其有義者而足下不知耶？則答之以神農。 堯舜不擅... 
應之曰：神農之為天子，與天地俱起乎？將有所伐乎？神農氏有所伐可，湯武有所伐獨不可，何也？且天之生民，非為王也，而天立王以為民也。 堯舜不擅... 
故其德足以安樂民者，天予之；其惡足以賊害民者，天奪之。 堯舜不擅... 
《詩》云：殷士膚敏，裸將於京，侯服於周，天命靡常。 堯舜不擅... 
言天之無常予，無常奪也。 堯舜不擅... 
故封泰山之上。 堯舜不擅... 
禪梁父之下，易姓而王，德如堯舜者七十二人。 堯舜不擅... 
王者，天之所予也，其所伐皆天之所奪也。 堯舜不擅... 
今唯以湯武之伐桀紂為不義，則七十二王亦有伐也。 堯舜不擅... 
推足下之說，將以七十二王為皆不義也！ 堯舜不擅... 
故夏無道而殷伐之，殷無道而周伐之，周無道而秦伐之，秦無道而漢伐之。 堯舜不擅... 
有道伐無道，此天理也，所從來久矣，寧能至湯武而然耶？夫非湯武之伐桀紂者，亦將非秦之伐周，漢之伐秦，非徒不知天理，又不明人禮。 堯舜不擅... 
禮，子為父隱惡。 堯舜不擅... 
今使伐人者而信不義，當為國諱之，豈宜如誹謗者，此所謂一言而再過者也。 堯舜不擅... 
君也者，掌令者也，令行而禁止也。 堯舜不擅... 
今桀紂令天下而不行，禁天下而不止，安在其能臣天下也？果不能臣天下，何謂湯武弒？ 堯舜不擅... 
率得十六萬國三分之，則各度爵而制服，量祿而用財。 服制
飲食有量，衣服有制，宮室有度，畜產人徒有數，舟車甲器有禁。 服制
生有軒冕、之服位、貴祿、田宅之分，雖有賢才美體，無其爵不敢服其服；雖有富家多貲，天子服有文章，不得以燕公以朝；將軍大夫不得以燕；將軍大夫以朝官吏；命士止於帶緣。 服制
散民不敢服雜采，百工商賈不敢服狐貉，刑余戮民不敢服絲玄乘馬，謂之服制。 服制
孔子曰：不患貧而患不均。 度制
故有所積重，則有所空虛矣。 度制
大富則驕，大貧則憂。 度制
憂則為盜，驕則為暴，此眾人之情也。 度制
聖者則於眾人之情，見亂之所從生。 度制
故其制人道而差上下也，使富者足以示貴而不至於驕，貧者足以養生而不至於憂。 度制
以此為度而調均之，是以財不匱而上下相安，故易治也。 度制
今世棄其度制，而各從其欲。 度制
欲無所窮，而欲得自恣，其勢無極。 度制
大人病不足於上，而小民贏瘠於下，則富者愈貪利而不肯為義，貧者日犯禁而不可得止，是世之所以難治也。 度制
孔子曰：君子不盡利以遺民。 度制
《詩》云彼有遺秉，此有不斂，伊寡婦之利。 度制
故君子仕則不稼，田則不漁，食時不力珍，大夫不坐羊，士不坐犬。 度制
《詩》曰：采葑采菲，無以下體。 度制
德音莫違，及爾同死。 度制
以此防民，民猶忘義而爭利，以亡其身。 度制
天不重與，有角不得有上齒。 度制
故已有大者，不得有小者，天數也。 度制
夫已有大者又兼小者，天不能足之，況人乎？故明聖者象天所為，為制度，使諸有大奉祿亦皆不得兼小利，與民爭利業，乃天理也。 度制
《春秋》曰：會宰周公。 爵國
又曰：公會齊侯、宋公、鄭伯、許男、滕子。 爵國
又曰：初獻六羽。 爵國
《傳》曰：天子三公稱公，王者之後稱公，其余大國稱侯，小國稱伯、子、男。 爵國
凡五等。 爵國
故周爵五等，士三品，文多而實少。 爵國
《春秋》三等，合伯、子、男為一爵，《春秋》曰：荊。 爵國
《傳》曰：氏不若人，人不若名，名不若字。 爵國
凡四等，命曰附庸，三代共之。 爵國
然則其地列奈何？曰：天子邦圻千裡，公侯百裡，伯七十裡，子男五十裡，附庸字者方三十裡，名者方二十裡，人氏者方十五裡。 爵國
《春秋》曰：宰周公。 爵國
《傳》曰：天子三公。 爵國
祭伯來，《傳》曰：天子大夫。 爵國
宰渠伯糾，《傳》曰：下大夫。 爵國
石尚，《傳》曰：天子之士也。 爵國
王人，《傳》曰：微者，謂下士也。 爵國
凡五等。 爵國
《春秋》曰：作三軍。 爵國
《傳》曰：何以書？譏。 爵國
何譏爾？古者上卿、下卿、上士、下士。 爵國
凡四等。 爵國
小國之大夫與次國下卿同，次國大夫與大國下卿同，大國下大夫與天子下士同。 爵國
二十四等，祿八差。 爵國
有大功德者受大爵士，功德小者受小爵士，大材者執大官位，小材者受小官位，如其能，宣治之至也。 爵國
故萬人者曰英，千人者曰俊，百人者曰杰，十人者曰豪。 爵國
豪杰俊英不相陵，故治天下如視諸掌上。 爵國
其數何法以然？曰：天子分左右五等，三百六十三人，法天一歲之數。 爵國
五時色之象也。 爵國
通佐十上卿與下卿而二百二十人，天庭之象也。 爵國
倍諸侯之數也。 爵國
諸侯之外佐四等，百二十人，法四時六甲之數也。 爵國
通佐五，而六十人，法日辰之數也。 爵國
佐之必三三而相複，何？曰：時三月而成大，辰三而成象。 爵國
諸侯之爵或五何？法天地之數也。 爵國
五官亦然。 爵國
然則立置有司，分指數柰何？曰：諸侯大國四軍，古之制也。 爵國
其一軍以奉公家也。 爵國
凡口軍三者何？曰：大國十六萬口而立口軍三。 爵國
何以言之？曰：以井田準數之。 爵國
方裡而一井，一井而九百畝而立口。 爵國
方裡八家，一家百畝，以食五口。 爵國
上農夫耕百畝，食九口，次八人，次七人，次六人，次五人。 爵國
多寡相補，率百畝而三口，方裡而二十四口。 爵國
方裡者十，得二百四十口。 爵國
方十裡為方裡者百。 爵國
得二千四百口。 爵國
方百裡為方裡者萬，得二十四萬口。 爵國
法三分而除其一。 爵國
城池、郭邑、屋室、閭巷、街路市、官府、園囿、萎、台沼、椽采，得良田方十裡者六十六，與方裡六十六，定率得十六萬口。 爵國
三分之，則各五萬三千三百三十三口，為大口軍三。 爵國
此公侯也。 爵國
天子地方千裡，為方百裡者百。 爵國
亦三分除其一，定得田方百裡者六十六，與方十裡者六十六，定率得千六百萬口。 爵國
九分之，各得百七十七萬七千七百七十七口，為京口軍九。 爵國
三京口軍以奉王家。 爵國
故天子立一後，一世夫人，中左右夫人，四姬，三良人。 爵國
立一世子，三公，九卿，二十七大夫，八十一元士，二百四十三下士。 爵國
有七上卿，二十一下卿，六十三元士，百二十九下士。 爵國
王後置一太傅、太母，三伯，三丞。 爵國
世夫人，四姬，三良人，各有師傅。 爵國
世子一人，太傅，三傅，三率，三少。 爵國
士入仕宿衛天子者比下士，下士者如上士之下數。 爵國
王後御衛者，上下御各五人。 爵國
世夫人、中左右夫人、四姬，上下御各五人。 爵國
三良人，各五人。 爵國
世子幻妃姬及士衛者，如公侯之制。 爵國
王後傅，上下史五人；三伯，上下史各五人；少伯，史各五人。 爵國
世子太傅，上下史各五人；少傅，亦各五人；三率、三下率，亦各五人。 爵國
三公，上下史各五人；卿，上下史各五人；大夫，上下史各五人；元士，上下史各五人；上下卿、上下士之史，上下亦各五人。 爵國
卿大夫、元士，臣各三人。 爵國
故公侯方百裡，三分除其一，定得田方十裡者六十六，與方裡六十六，定率得十六萬口。 爵國
三分之，為大國口軍三，而立大國。 爵國
一夫人，一世婦，左右婦，三姬，二良人。 爵國
立一世子，三卿，九大夫，二十七上士，八十一下士，亦有五通大夫，立上下士。 爵國
上卿位比天子之元士，今八百石。 爵國
下卿六百石，上士四百石，下士三百石。 爵國
夫人一傅母，三伯，三丞。 爵國
世婦，左右婦，三姬，二良人，各有師保。 爵國
世子一上傅、丞。 爵國
士宿衛公者，比公者，比上卿者有三人，下卿六人，比上下士者如上下之數。 爵國
夫人衛御者，上下御各五人；世婦、左右婦，上下御各五人；二卿，御各五人；世子上傅，上下史各五人；丞，史各五人；三卿、九大夫，上士史各五人，下士史各五人；通大夫、士，上下史各五人；卿，臣二人。 爵國
此公侯之制也。 爵國
公侯賢者為州方伯，錫斧鉞，置虎賁百人。 爵國
故伯七十裡，七七四十九，三分除其一，定得田方十裡者二十八，與方十裡者六十六，定率得十萬九千二百一十二口，為次國口軍三，而立次國。 爵國
一夫人，世婦，左右婦，三良人，二孺子。 爵國
妝世子，三卿，九大夫，二十七上士，八士下士，與五通大夫，五上士，十五下士。 爵國
其上卿，位比大國之下卿，今六百石；下卿四百石，上士三百石，下士二百石。 爵國
夫人一傅母，三伯，三丞。 爵國
世婦，左右婦，三良人，二御人，各有帥保。 爵國
世子一上下傅。 爵國
士宿衛公者，比上卿者三人，下卿六人，比上下士如上下之數。 爵國
夫人御衛者，上下御各五人。 爵國
世婦、左右婦，上下御各五人；二御，各五人；世子上傅，上下史各五人，丞、史各五人；三卿、九大夫上下史各五人，下士史各五人；通大夫，上下史各五人；卿，臣二人。 爵國
故子男方五十裡，五五二十五，為方十裡者六十六，定率得發口，為小國口軍三，而立小國。 爵國
夫人，世婦，左右婦，三良人，二孺子。 爵國
立一世子，三卿，九大夫，二十七上士，八十一下士，與五通大夫，五上士，十五下士。 爵國
其上卿比次國之下卿，今四百石。 爵國
下卿三百石，上士二百石，下士百石。 爵國
夫人一傅母，三伯，三丞。 爵國
世婦，左右婦，三良人，一御人，各有師保。 爵國
世子一上下傅。 爵國
士宿衛公者，比上卿者三人，下卿六人。 爵國
夫人御衛者，上下御各五人；世婦，左右婦，上下御卿六人。 爵國
夫人御衛者，上下御各五人；世婦，左右婦，上下御各五人；二御人，各五人；世子上傅，上下史各五人；三卿、九大夫，上下史各五人；士，各五人；通大夫，上下史亦各五人；卿，臣二人。 爵國
此周制也。 爵國
《春秋》合伯子男為一等，故附庸字者地方三十裡，三三而九，三分而除其一，定得田方十裡者六，定率得一萬四千四百口，為口師三，而立一宗婦、二妾、一世子，宰歪、士一，秩士五人。 爵國
宰視子男下卿，今三百石。 爵國
宗婦有師保，御者三人，妾各二人，世子一傅。 爵國
士宿衛君者，比上卿，下卿一人，上下各如其數。 爵國
世子傅，上下史各五人。 爵國
稱名善者，地方半字君之地。 爵國
三分除其一，定得田方十裡者三，定率得七千二百口。 爵國
一世子宰，今二百石。 爵國
下四半三半二十五。 爵國
三分除其一，定得田方十裡者一，與方裡者五，定率得三千六百口。 爵國
一世子宰，今百石，史五人，宗婦仕衛世子臣。 爵國
《春秋》之所治，人與我也。 仁義法
所以治人與我者，仁與義也。 仁義法
以仁安人，以義正我，故仁之為言人也，義之為言我也，言名以別矣。 仁義法
仁之於人，義之與我者，河不察也。 仁義法
眾人不察，乃反以仁自裕，而以義設人。 仁義法
詭其處而逆其理，鮮不亂矣。 仁義法
是故人莫欲亂，而大抵常亂。 仁義法
凡以暗於人我之分，而不省仁義之所在也。 仁義法
是故《春秋》為仁義法。 仁義法
仁之法在愛人，不在愛我。 仁義法
義之法在正我，不在正人。 仁義法
我不自正，雖能正人，弗予為義。 仁義法
人不被其愛，雖厚自愛，不予為仁。 仁義法
昔者晉靈公殺膳宰以淑飲食，彈大夫以娛其意，非不厚自愛也，然而不得為淑人者，不愛人也。 仁義法
質於愛民，以下至於鳥獸昆蟲莫不愛。 仁義法
不愛，奚足謂仁？仁者，愛人之名也。 仁義法
酅《傳》無大之之辭。 仁義法
自為追，則善其所恤遠也。 仁義法
兵已加焉，乃往救之，則弗美。 仁義法
未至豫備之，則美之，善其救害之先也。 仁義法
夫救蚤而先之，則害無由起，而天下無害矣。 仁義法
然則觀物之動，而先覺其萌，絕亂塞害於將然而未形之時，《春秋》之志也，非堯舜之智，知禮之本，孰能當此？故救害而先知之，明也。 仁義法
公之所恤遠，而《春秋》美之。 仁義法
詳其美恤遠之意，則天地之間然後快其仁矣。 仁義法
非三王之德，選賢之精，孰能如此？是以知明先，以仁厚遠。 仁義法
遠而愈賢、近而愈不肖者，愛也。 仁義法
故王者愛及四夷，霸者愛及諸侯，安者愛及封內，危者愛及旁側，亡者愛及獨身。 仁義法
獨身者，雖立天子諸侯之位，一夫之人耳，無臣民之用矣。 仁義法
如此者，莫之亡而自亡也。 仁義法
《春秋》不言伐梁者，而言梁亡，蓋愛獨及其身者也。 仁義法
故曰仁者愛人，不在愛我，此其法也。 仁義法
義雲者，非謂正人，謂正我。 仁義法
雖有亂世枉上，莫不欲正人。 仁義法
奚謂義？昔者楚靈王討陳蔡之賊，齊桓公執袁濤涂之罪，非不能正人也，然而《春秋》弗予，不得為義者，我不正也。 仁義法
闔廬能正楚蔡之難矣，而《春秋》奪之義辭，以其身不正也。 仁義法
潞子之於諸侯，無所能正，《春秋》予之有義，其身正也，趨而利也。 仁義法
故曰義在正我，不在正人，此其法也。 仁義法
夫我無之求諸人，我有之而誹諸人，人之所不能受也。 仁義法
其理逆矣，何可謂義？義者，謂宜在我者。 仁義法
宜在我者，而後可以稱義。 仁義法
故言義者，合我與宜，以為一言。 仁義法
以此操之，義之為言我也。 仁義法
故曰有為而得義者，謂之自得；有為而失義者，謂之自失。 仁義法
人好義者，謂之自好；人不好義者，謂之不自好。 仁義法
以此參之，義，我也，明矣。 仁義法
是義與仁殊。 仁義法
仁謂往，義謂來，仁大遠，義大近。 仁義法
愛在人謂之仁，義在我謂之義。 仁義法
仁主人，義主我也。 仁義法
故曰仁者人也，義者我也，此之謂也。 仁義法
君子求仁義之別，以紀人我之間，然後辨乎內外之分，而著於順逆之處也。 仁義法
是故內治反理以正身，據禮以勸福。 仁義法
外治推恩以廣施，寬制以容眾。 仁義法
孔子謂冉子曰：治民者，先富之而後加教。 仁義法
語樊遲曰：治身者，先難後獲。 仁義法
以此之謂治身之與治民，所先後者不同焉矣。 仁義法
《詩》曰：飲之食之，教之誨之。 仁義法
先飲食而後教誨，謂治人也。 仁義法
又曰：坎坎伐輻，彼君子兮，不素餐兮。 仁義法
先其事，後其食，謂治身也。 仁義法
《春秋》刺上之過，而矜下之苦，小惡在外弗舉，在我書而誹之。 仁義法
凡此六者，以仁治人。 仁義法
義治我，躬自厚而薄責於外，此之謂也。 仁義法
且《論》已見之，而人不察，不攻人之惡，非仁之寬與？自攻其惡，非義之全與？此謂之仁造人，義造我，何以異乎？故自稱其惡謂之情，稱人之惡謂之賊；求諸己謂之厚，求諸人謂之薄；自責以備謂之明。 仁義法
責人以備謂之惑。 仁義法
是故以自治之節治人，是居上不寬也；以治人之度自治，是為禮不敬也。 仁義法
為禮不敬，則傷行而民弗尊；居上不寬，則傷厚而民弗親。 仁義法
弗親則弗信，弗尊則弗敬。 仁義法
二端之政詭於上，而僻行之則誹於下，仁義之處可無論乎？夫目不視弗見，心弗論不得。 仁義法
雖有天下之至味，弗嚼弗知其旨也；雖有聖人之至道，弗論不知其義也。 仁義法
莫近於仁，莫急於智。 必仁且知
不仁而有勇力材能，則狂而操利兵也；不智而辯慧狷給，則迷而乘良馬也。 必仁且知
故不仁不智而有材能，將以其材能以輔其邪狂之心，而贊其僻違之行，適足以大其非而甚其惡耳。 必仁且知
其強足以覆過，其御足以犯詐，其慧足以其辨足以飾非，其堅足以斷闢，其嚴足以拒諫。 必仁且知
此非無材能也，其施之不當而處之不義也。 必仁且知
有否心者，不可藉便執，其質愚者不與利器。 必仁且知
《論》之所謂不知人也者，恐不知別此等也。 必仁且知
仁而不智，則愛而不別也；智而不仁，則知而不為也。 必仁且知
故仁者所以愛人類也，智者所以除其害也。 必仁且知
何謂仁？仁者怛愛人，謹翕不爭，好惡敦倫，無傷惡之心，無隱忌之志，無嫉妒之氣，無感愁之欲，無險之事，無闢違之行。 必仁且知
故其心舒，其誌平，其氣和，其欲節，其事易，其行道，故能平易和理而無爭也。 必仁且知
如此者謂之仁。 必仁且知
天之生人也，使人生義與利。 身之養重... 
利以養其體，義以養其心。 身之養重... 
心不得義不能樂，體不得利不能安。 身之養重... 
義者心之養也，利者體之養也。 身之養重... 
體莫貴於心，故養莫重於義，義之養生人大於利。 身之養重... 
奚以知之？今人大有義而甚無利，雖貧與賤，尚榮其行，以自好而樂生，原憲、曾、閔之屬是也。 身之養重... 
人甚有利而大無義，雖甚富，則羞辱大惡。 身之養重... 
惡深，非立死其罪者，即旋傷殃憂爾，莫通能以樂生而終其身，刑戮夭折之民是也。 身之養重... 
夫人有義者，雖貧能自樂也。 身之養重... 
而大無義者，雖富莫能自存。 身之養重... 
吾以此實義之養生人，大於利而厚於財也。 身之養重... 
民不能知而常反之，皆忘義而殉利，去理而走邪，以賊其身而禍其家。 身之養重... 
此非其自為計不忠也，則其知之所不能明也。 身之養重... 
今握棗與錯金，以示嬰兒，嬰兒必取棗而不敢金也。 身之養重... 
握一斤金與千萬之珠，以示野人，野人必取金而不敢珠也。 身之養重... 
故物之於人，小者易知也，其於大者難見也。 身之養重... 
今利之於人小而義之於人大者，無怪民之皆趨利而不趨義也，固其所暗，故民不陷。 身之養重... 
《詩》云：示我顯德行。 身之養重... 
此之謂也。 身之養重... 
先王顯德以示民，民樂而歌之以為詩，說而化之以為欲。 身之養重... 
故不令而自行，不禁而自止，從上之意，不待使之，若自然矣。 身之養重... 
故曰：聖人天地動、四時化者，非有他也，其見義大故能動，動故能化，化故能大行，化大行故法不犯，法不犯故刑不用，刑不用則堯舜之功德。 身之養重... 
此大治之道也，先聖傅授而複也。 身之養重... 
故孔子曰：誰能出不由戶，何莫由斯道也。 身之養重... 
今不示顯德行，民暗於義，不能；迷於道不能解，因欲大嚴以必正之，直殘賊天民而薄主德耳，其勢不行。 身之養重... 
仲尼曰：國有道，雖加刑，無刑也。 身之養重... 
國無道，雖殺之，不可勝也。 身之養重... 
其所謂有道無道者，示之以顯德行與不示爾。 身之養重... 
命令相曰：大夫蠡、大夫種、大夫庸、大夫睪、大夫車成，越王與此五大夫謀伐吳，遂滅之，雪會稽之恥，卒為霸主。 對膠西王... 
範蠡去之，種死之。 對膠西王... 
寡人以此二大夫者為皆賢。 對膠西王... 
孔子曰：『殷有三仁。 對膠西王... 
』今以越王之賢，與蠡種之能，此三人者，寡人亦以為越有三仁。 對膠西王... 
其於君何如？桓公決疑於管仲，寡人決疑於君。 對膠西王... 
仲舒伏地再拜對曰：仲舒智褊而學淺，不足以決之。 對膠西王... 
雖然，王有問於臣，臣不敢不悉以對，禮也。 對膠西王... 
臣仲舒聞，昔者魯君問於柳下惠曰：『我欲攻齊，何如？』柳下惠對曰：『不可。 對膠西王... 
』退而有憂色，曰：『吾聞之也，謀伐國者，不問於仁人也。 對膠西王... 
此何為至於我？』但見問而尚羞之，而況乃與為詐以伐吳乎？其不宜明矣。 對膠西王... 
以此觀之，越本無一仁，而安得三仁？仁人者正其道不謀其利，修其理不急其功，致無為而習俗大化，可謂仁聖矣。 對膠西王... 
三王是也。 對膠西王... 
《春秋》之義，貴信而賤詐。 對膠西王... 
詐人而勝之，雖有功，君子弗為也。 對膠西王... 
是以仲尼之門，五尺童子，言羞稱五伯。 對膠西王... 
為其詐以成功，苟為而已也，故不足稱於大君子之門。 對膠西王... 
五伯者，比於他諸侯為賢者，比於仁賢，何賢之有？譬猶武夫比於美玉也。 對膠西王... 
臣仲舒伏地再拜以聞。 對膠西王... 
天地者，萬物之本，先祖之所出也。 觀德
廣大無極，其德昭明，歷年眾多，永永無疆。 觀德
天出至明，眾知類也，其伏無不也。 觀德
地出至晦，星日為明，不敢暗。 觀德
君臣、父子、夫婦之道取之此。 觀德
大禮之終也，臣子三年不敢當。 觀德
雖當之，必稱先君，必稱先人，不敢貪至尊也。 觀德
百禮之貴，皆編於月。 觀德
月編於時，時編於君，君編於天。 觀德
天之所棄，天下弗桀紂是也。 觀德
天子之所誅絕，臣子弗得立，蔡世子逢丑父是也。 觀德
天父父所絕，子孫不得屬，魯莊公之不得念母，術輒之辭父命是也。 觀德
故受命而海內順之，猶眾星之共北辰，流水之宗滄海也。 觀德
況生天地之間，法太祖先人之容貌，則其至德取象，眾名尊貴，是以聖人為貴也。 觀德
泰伯至德之侔天地也，上帝為之廢適易姓而子之。 觀德
讓其至德，海內懷歸之。 觀德
泰伯三讓而不敢就位。 觀德
伯邑考知群心貳，自引而激，順神明也。 觀德
至德以受命，豪英高明之人輻歸之。 觀德
高者列為公侯，下至卿大夫，濟濟乎哉，皆以德序。 觀德
是故吳魯同姓也，鐘離之會不得序而稱君，殊魯而會之，為其夷狄之行也。 觀德
雞父之戰，吳不得與中國為禮。 觀德
至於伯莒黃池之行，變而反道，乃爵而不殊。 觀德
召陵之會，魯君在是而不得為主，避齊桓也。 觀德
魯桓即位十三年，齊、宋、衛、燕舉師而東，紀、鄭與魯戮力而報之。 觀德
後其日，以魯不得遍，避紀侯與鄭厲公也。 觀德
《春秋》常辭，夷狄不得與中國為禮。 觀德
至之戰，夷狄反道，中國不得與夷狄為禮，避楚莊也。 觀德
邢衛，魯之同姓也，狄人滅之，《春秋》為諱，避齊桓也。 觀德
當其如此也，惟德是親，是故周之子孫，其親等也，四時等也，而春最先。 觀德
十二月等也，而正月最先。 觀德
德等也，則先親親。 觀德
魯十二公等也，而定哀最尊。 觀德
衛俱諸夏也，善稻之會，獨先內之，為其與我同姓也。 觀德
吳俱夷狄也，相之會，獨先外之，為其與我同姓也。 觀德
滅國十五有余，獨先諸夏，魯晉俱諸夏也，譏二名，獨先及之。 觀德
盛伯郜子俱當絕，而獨不名，為其與我同姓兄弟也。 觀德
外出者眾，以母弟出，獨大惡之，為其亡母背骨肉也。 觀德
滅人者莫絕，衛侯毀滅同姓獨絕，賤基其本祖而忘先也。 觀德
親等從近者始，立適以長，母以子貴先。 觀德
甲戌、己丑，陳侯鮑卒，書所見也，而不言其暗者。 觀德
隕石於宋五，六退飛，耳聞而記，目見而書，或徐或察，皆以其先接於我者序之。 觀德
其於會朝聘之禮亦猶是。 觀德
諸侯與盟者眾矣，而儀父獨漸進。 觀德
鄭僖公方來會我而道殺，《春秋》致其意，謂之如會。 觀德
潞子離狄而歸，黨以得亡，《春秋》謂之子，以領其意。 觀德
包來、首戴、洮、踐土與操之會，陳鄭去我，謂之逃歸；鄭處而不來，謂之乞盟；陳侯後至，謂之如會，莒人疑我，貶而稱人。 觀德
諸侯朝魯者眾矣，而滕薛獨稱侯。 觀德
州公化我，奪爵而無號。 觀德
吳楚國先聘我者見賢，曲棘與之戰，先憂我者見尊。 觀德
禮者，繼天地，體陰陽，而慎主客，序尊卑、貴賤、大小之位，而差外內、遠近、新故之級者也，以德多為象。 奉本
萬物以廣博眾多，歷年久者為象。 奉本
其在天而象天者，莫大日月，繼天地之光明，莫不照也。 奉本
星莫大於大辰，北斗常星。 奉本
部星三百，衛星三千。 奉本
大火二十六星，伐十三星，半斗星，二十八宿。 奉本
多者宿二十八九。 奉本
其猶著百莖而共一本，龜千歲而人寶。 奉本
是以三代傳決疑焉。 奉本
其得地體者，莫如山阜。 奉本
人之得天得眾者，莫如受命之天子。 奉本
下至公、侯、伯、子、男，海內之心懸於天子，疆內之民統於諸侯。 奉本
日月食，告凶，不以其行。 奉本
有星於東方，常星不見，地震，梁山沙鹿崩，宋、衛、陳、鄭災，王公大夫篡弒者，《春秋》皆書以為大異；不言眾星之入、雨，原隰之襲崩，一國之小民死亡，不決疑於眾草木也。 奉本
唯田邑之稱，多著主名。 奉本
君將不言臣，臣不言師，王夷、君獲，不言師敗。 奉本
孔子曰：唯天為大，唯堯則之。 奉本
則之者，大也。 奉本
巍巍乎其有成功也，言其尊大以成功也。 奉本
齊桓晉文不尊周室，不能霸；三代聖人不則天地，不能至王。 奉本
階此而觀之，可以知天地之貴矣。 奉本
夫流深者其水不測，尊至者其敬無窮。 奉本
是故天之所加，雖為災害，猶承而大之，其欽無窮，震夷伯之廟是也。 奉本
天無錯舛之災，地有震動之異。 奉本
天子所誅絕，所敗師，雖不中道，而《春秋》者不敢闕，謹之也。 奉本
故師出者眾矣，莫言還。 奉本
至師及齊師圍成，成降於齊師，其君劫外，不得已，故可直言也。 奉本
至於他師，皆其君之過也，而曰非師之罪。 奉本
是臣子之不為君父受罪，罪不臣子莫大焉。 奉本
夫至明者其照無疆，至晦者其暗無疆。 奉本
今《春秋》緣魯以言王義，殺隱桓以為遠祖，宗定哀以為考妣，至尊且高，至顯且明。 奉本
其基壞之所加，潤澤之所被，條條無疆，前是常數，十年鄰之，幽人近其墓而高明。 奉本
微國之君，卒葬之禮，錄而辭繁。 奉本
遠夷之君，內而不外。 奉本
當此之時，魯無鄙疆，諸侯之伐哀者皆言我。 奉本
邾妻庶其、鼻我，邾妻大夫。 奉本
其於我無以親，以近之故，乃得顯明。 奉本
隱桓，親《春秋》之先人也，益師卒而不日。 奉本
於稷之會，言其成宋亂，以遠外也。 奉本
黃池之會，以兩伯之辭，言不以為外，以近內也。 奉本
治天下之端，在審辨大。 深察名號
辨大之端，在深察名號。 深察名號
錄其首章之意，以窺其中之事，則是非可知，逆順自著，其幾通於天地矣。 深察名號
是非之正，取之逆順，逆順之正，取之名號，名號之正，取之天地，天地為名號之大義也。 深察名號
古之聖人，而效天地謂之號，鳴而施命謂之名。 深察名號
名之為言，鳴與命也，號之為言，而效也。 深察名號
而效天地者為號，鳴而命者為名。 深察名號
名號異聲而同本，皆鳴號而達天意者也。 深察名號
天不言，使人發其意；弗為，使人行其中。 深察名號
名則聖人所發天意，不可不深觀也。 深察名號
受命之君，天意之所予也。 深察名號
故號為天子者，宜視天如父，事天以孝道也。 深察名號
號為諸侯者，宜謹視所候奉之天子也。 深察名號
號為大夫者，宜厚其忠信，敦其禮義，使善大於匹夫之義，足以化也。 深察名號
士者，事也；民者，瞑也。 深察名號
士不及化，可使守事從上而已。 深察名號
各有分。 深察名號
分中委曲，名眾於號，號春大全。 深察名號
曲有名。 深察名號
名也者，名其別離分散也。 深察名號
號凡而略，名詳而目。 深察名號
目者，遍辨其事也；凡者，獨舉其大也。 深察名號
一日祭。 深察名號
祭之散名，春曰祠，夏曰祗，秋曰嘗，冬曰蒸。 深察名號
獵禽獸者號，一日田。 深察名號
田之散名，春苗，秋搜，冬狩，夏。 深察名號
無有不皆中天意者。 深察名號
物莫不有凡號，號莫不有散名，如是。 深察名號
是故事各順於名，名各順於天。 深察名號
天人之際，合而為一。 深察名號
同而通理，動而相益，順而相受，謂之德道。 深察名號
《詩》曰：維號斯言，有倫有跡。 深察名號
此之謂也。 深察名號
深察王號之大意，其中有五科：皇科、方科、匡科、黃科、往科。 深察名號
合此五科，以一言謂之王。 深察名號
王者皇也，王者方也，王者匡也，王者黃也，王者往也。 深察名號
是故王意不普大而皇，則道不能正直而方；道不能正直而方，則德不能匡運周遍；德不能匡運周遍，則美不能黃；美不能黃，則四方不能往；四方不能往，則不全於王。 深察名號
故曰：天覆無外，地載兼愛，風行令而一其威，雨布施而均其德。 深察名號
王術之謂也。 深察名號
孔子曰：名不正則言不順。 實性
今謂性已善，不幾於無教而如其自然！ 實性
又不順於為政為道矣。 實性
且名者性之實，實者性之質。 實性
質無教之時，何遽能善？善如米，性如禾。 實性
禾雖出米，而禾未可謂米也。 實性
性雖出善，而性未可謂善也。 實性
米與善，人之繼天而成於外也，非在天所為之內也。 實性
天所為，有所至而止。 實性
止之內謂之天，止之外謂之王教。 實性
王教在性外，而性不得不遂。 實性
故曰性有善質，而未能為善也。 實性
豈敢美辭，其實然也。 實性
天之所為，止於繭麻與禾。 實性
以麻為布，以繭為絲，以米為飯，以性為善，此皆聖人所繼天而進也，非情性質樸之能至也，故不可謂性。 實性
正朝夕者視北辰，正嫌疑者視聖人。 實性
聖人之所名，天下以為正。 實性
今按聖人言中，本無性善名，而有善人吾不得見之矣。 實性
使萬民之性皆已能善，善人者何為不見也？觀孔子言此之意，以為善甚難當。 實性
而孟子以為萬民性皆能當之，過矣。 實性
聖人之性不可以名性，斗筲之性又不可以名性，中民之性如繭如卵。 實性
卵待覆二十日而後能為雛，繭待繰以涫湯而後能為絲，性待漸於教訓而後能為善。 實性
善，教訓之所然也，非質樸之所能至也，故不謂性。 實性
性者宜知名矣，無所待而起，生而所自有也。 實性
善所自有，則教訓已非性也。 實性
是以米出於粟，而粟不可謂米；玉出於璞，而璞不可謂玉；善出於性，而性不可謂善。 實性
其比多在物者為然，在性者以為不然，何不通於類也？卵之性未能作雛也，繭之性未能作絲也，麻之性未能為縷也，粟之性未能為米恥。 實性
《春秋》別物之理以正其名，名物必各因基其真。 實性
真其義也，真真情也，乃以為名。 實性
名石則後其五，退飛則先其六，此皆其真也。 實性
聖人於言無所苟而已矣。 實性
性者，天質之樸也；善者，王教之化也。 實性
無其質，則王教不能化；無其王教，則質樸不能善。 實性
質而不以善性，其名不正，故不受也。 實性
生育養長，成而更生，終而複始，其事所以利活民者無已。 諸侯
天雖不言，其欲贍足之意可見也。 諸侯
古之聖人，見天意之厚於人也，故南面而君天下，和以兼利之。 諸侯
為其遠者目不能見，其隱者耳不能聞，於是千裡之外，割地分民，而建國立君，使為天子視所不見，聽所不聞，朝者召而問之也。 諸侯
諸侯之為言，猶諸候也。 諸侯
河閒獻王問溫城董君曰：《孝經》曰『夫孝，天之經，地之義。 五行對
』何謂也？對曰：天有五行，木火土金水是也。 五行對
木生火，火生土，土生金，金生水。 五行對
水為冬，金為秋，土為季夏，木為春。 五行對
春主生，夏主長，季夏主養，秋主收，冬主藏。 五行對
藏，冬之所成也。 五行對
是故父之所生，其子長之；父之所長，其子養之；父之所養，其子成之。 五行對
諸父所為，其子皆奉承而續行之，不敢不致如父之意，盡為人之道也。 五行對
故五行者，五行也。 五行對
由此觀之，父授之，子受之，乃天之道也。 五行對
故曰：夫孝者，天之經也。 五行對
此之謂也。 五行對
王曰：善哉。 五行對
天經既得聞之矣，願聞地之義。 五行對
對曰：地出雲為雨，起氣為風。 五行對
風雨者，地之所為。 五行對
地不敢有其功名，必上之於天。 五行對
命若從天氣者，故曰天風天雨也，莫曰地風地雨也。 五行對
勤勞在地，名一歸於天，非至有義，其孰能行此？故下事上，如地事天也，可謂大忠矣。 五行對
土者，火之子也。 五行對
五行莫貴於土。 五行對
土之於四時無所命者，不與火分功名。 五行對
木名春，火名夏，金名秋，水名冬。 五行對
忠臣之義，孝子之行，取之土。 五行對
土者，五行最貴者也，其義不可以加矣。 五行對
五聲莫貴於宮，五味莫美於甘，五色莫盛於黃，此謂孝者地之義也。 五行對
王曰：善載！ 五行對
為生不能為人，為人者天也。 為人者天
人之人本於天，天亦人之曾祖父也。 為人者天
人之形體，化天數而成；人之血氣，化天誌而仁；人之德行，化天理而義。 為人者天
人之好惡，化天之暖清；人之喜怒，化天之寒暑；人之受命，化天之四時。 為人者天
人生有喜怒哀樂之答，春秋冬夏之類也。 為人者天
春之答也，怒，秋之答也；樂，夏之答也；哀，冬之答也。 為人者天
天之副在乎人。 為人者天
人之情性有由天者矣。 為人者天
故曰受，由天之號也。 為人者天
為人主也，道莫明省身之天，如天出之也。 為人者天
使其出也，答天之出四時而必忠其受也，是可生可殺，而不可使為亂。 為人者天
故曰：非道不行，非法不言。 為人者天
此之謂也。 為人者天
傅曰：唯天子受命於天，天下受命於天子，一國則受命於君。 為人者天
君命順，則民有順命；君命逆，則民有逆命。 為人者天
故曰：一人有慶，兆民賴之。 為人者天
此之謂也。 為人者天
天有五行：一曰木，二曰火，三曰土，四曰金，五曰水。 五行之義
木，五行之始也；水，五行之終也；土，五行之中也。 五行之義
此其天次之序也。 五行之義
木生火，火生土，土生金，金生水，水生木，此其父子也。 五行之義
木居左，金居右，火居前，水居後，土居中央，此其父子之序，相受而布。 五行之義
是故木受水，而火受木，土受火，金受土，水受金也。 五行之義
諸授之者，皆其父也；受之者，皆其子也。 五行之義
常因其父以使其子，天之道也。 五行之義
是故木已生而火養之，金已死而水藏之，火樂木而養以陽，水克金而喪以陰，土之事火竭其忠。 五行之義
故五行者，乃孝子忠臣之行也。 五行之義
五行之為言也，猶五行與？是故以得辭也，聖人知之，故多其愛而少嚴，厚養生而謹送終，就天之制也。 五行之義
以子而迎成養，如火之樂木也。 五行之義
喪父，如水之克金也。 五行之義
事君，若土之敬天也。 五行之義
可謂有行人矣。 五行之義
五行之隨，各如其序，五行之官，各致其能。 五行之義
是故木居東方而主春氣，火居南方而主夏氣，金居西方而主秋氣，水居北方而主冬氣。 五行之義
是故木主生而金主殺，火主暑而水主寒，使人必以其序，官人必以其能，天之數也。 五行之義
土居中央，為之天潤。 五行之義
土者，天之股肱也。 五行之義
其德茂美，不可名以一時之事，故五行而四時者。 五行之義
土兼之也。 五行之義
金木水火雖各職，不因土，方不立，若酸咸辛苦之不因甘肥不能成味也。 五行之義
甘者，五味之本也；土者，五行之主也。 五行之義
五行之主土氣也，猶五味之有甘肥也，不得不成。 五行之義
是故聖人之行，莫貴於忠，土德之謂也。 五行之義
人官之大者，不名所職，相其是矣。 五行之義
天官之大者，不名所生，土是矣。 五行之義
天之大數，畢於十旬。 陽尊陰卑
旬天地之間，十而畢舉；旬生長之功，十而畢成。 陽尊陰卑
十者，天數之所止也。 陽尊陰卑
古之聖人，因天數之所止，以為數紀。 陽尊陰卑
十如更始，民世世傳之，而不知省其所起。 陽尊陰卑
知省其所起，則見天數之所始；見天數之所始，則知貴賤逆順所在；知貴賤逆順所在，則天地之情著，聖人之寶出矣。 陽尊陰卑
是故陽氣以正月始出於地，生育長養於上。 陽尊陰卑
至其功必成也，而積十月。 陽尊陰卑
人亦十月而生，合於天數也。 陽尊陰卑
是故天道十月而成，人亦十月而成，合於天道也。 陽尊陰卑
故陽氣出於東北，入於西北，發於孟春，畢於孟冬，而物莫不應是。 陽尊陰卑
陽始出，物亦始出；陽方盛，物亦方盛；陽初衰，物亦初衰。 陽尊陰卑
物隨陽而出入，數隨陽而終始，三王之正隨陽而更起。 陽尊陰卑
以此見之，貴陽而賤陰也。 陽尊陰卑
故數日者，據書而不據夜；數歲者，據陽而不據陰。 陽尊陰卑
陰不得達之義。 陽尊陰卑
是故《春秋》之於禮也，達宋公而不達紀侯之母。 陽尊陰卑
紀侯之母宜稱而不達，宋公不宜稱而達，達陽而不達陰，以天道制之也。 陽尊陰卑
丈夫雖賤皆為陽，婦人雖貴皆為陰。 陽尊陰卑
陰之中亦相為陰，陽之中亦相為陽。 陽尊陰卑
諸在上者皆為其下陽，諸在下者皆為其上陰。 陽尊陰卑
何名何有，皆並一於陽，昌力而辭功。 陽尊陰卑
故出去起雨，必令從之下，不敢有其所出，上善而下惡。 陽尊陰卑
惡者受之，善者不受。 陽尊陰卑
土若地，義之至也。 陽尊陰卑
是故《春秋》君不名惡，臣不名善，善皆歸於君，惡皆歸於臣。 陽尊陰卑
臣之義比於地，故為人臣者，視地之事天也。 陽尊陰卑
為人子者，視土之事火也。 陽尊陰卑
雖居中央，亦歲七十二日之王，傅於火以調和養長，然而弗名者，皆並功於火，火得以盛，不敢與父分功美，孝之至也。 陽尊陰卑
是故孝子之行，忠臣之義，皆法於地也。 陽尊陰卑
地事天也，猶下之事上也。 陽尊陰卑
地，天之合也，物無合會之義。 陽尊陰卑
是故推天地之精，運陰陽之類，以別順逆之理。 陽尊陰卑
安所加以不在？在上下，在大小，在強弱，在賢不肖，在善惡。 陽尊陰卑
惡之屬盡為陰，善之屬盡為陽。 陽尊陰卑
陽為德，陰為刑。 陽尊陰卑
刑反德而順於德，亦權之類也。 陽尊陰卑
雖曰權，皆在權成。 陽尊陰卑
是故陽行於順，陰行於逆。 陽尊陰卑
順行而逆者，陰也。 陽尊陰卑
是故天以陰為權，以陽為經。 陽尊陰卑
陽出而南，陰出而北。 陽尊陰卑
經用於盛，權用於末。 陽尊陰卑
以此見天之顯經隱權，前德而後刑也。 陽尊陰卑
故曰：陽天之德，陰天之刑也。 陽尊陰卑
陽氣暖而陰氣寒，陽氣予而陰氣奪，陽氣仁而陰氣戾，陽氣寬而陰氣急，陽氣愛而陰氣惡，陽氣生而陰氣殺。 陽尊陰卑
是故陽常居實位而行於盛，陰常居空位而行於末。 陽尊陰卑
天之好仁而近，惡戾之變而遠，大德而小刑之意也。 陽尊陰卑
先經而後權，貴陽而賤陰也。 陽尊陰卑
故陰，夏入居下，不得任歲事，冬出居上，置之空處也。 陽尊陰卑
養長之時伏於下，遠去之，弗使得為陽也。 陽尊陰卑
無事之時起之空處，使之備次陳，守閉塞也。 陽尊陰卑
此皆天之近陽而遠陰，大德而小刑也。 陽尊陰卑
是故人主近天之所近，遠天之所遠；大天之所大，小天之所小。 陽尊陰卑
是故天數右陽而不右陰，務德而不務刑。 陽尊陰卑
刑之不可任以成世也，猶陰之不可任以成歲也。 陽尊陰卑
為政而任刑，謂之逆天，非王道也。 陽尊陰卑
古之造文者，三書而連其中，謂之王。 王道通三
三書者，天地與人也，而連其中者，通其道也。 王道通三
取天地與人之中以為貫而參通之，非王者孰能當是？是故王者唯天之施，施其時而成之，法其命而循之諸人，法其烽而以起事，治其道而以出法，治其誌而歸之於仁。 王道通三
仁之美者在於天。 王道通三
天，仁也。 王道通三
天覆育萬物，既化而生之，有養而成之，事功無已，終而複始，凡舉歸之以奉人。 王道通三
察於天之意，無窮極之仁也。 王道通三
人之受命於天也，取仁於天而仁也。 王道通三
是故人之受命天之尊，父兄子弟之親，有忠信慈惠之心，有禮義廉讓之行，有是非逆順之治，文理燦然而厚，積知廣大有而博，唯人道為可以參天。 王道通三
天常以愛利為意，以養長為事，春秋冬夏皆其用也。 王道通三
王者亦常以愛利天下為意，以安樂一世為事，好惡喜怒而備用也。 王道通三
然而主之好惡喜怒，乃天之春夏秋冬也，其俱暖清寒暑而以變化成功也。 王道通三
天出此物者，時則歲美，不時則歲惡。 王道通三
人主出此四者，義則世治，不義則世亂。 王道通三
是故治世與美歲同數，亂世與惡歲同數，以此見人理之副天道也。 王道通三
天有寒有暑。 王道通三
夫喜怒哀樂之發，與清暖寒暑，其實一貫也。 王道通三
喜氣為暖而當春，怒氣為清而當秋，樂氣為太陽而當夏，哀氣為太陰而當冬。 王道通三
四氣者，天與人所同有也，非人所能蓄也，故可節而不可止也。 王道通三
節之而順，止之而亂。 王道通三
人生於天，而取化於天。 王道通三
喜氣取諸春，樂氣取諸夏，怒氣取諸秋，哀氣取諸冬，四氣之心也。 王道通三
四肢之答各有處，如四時；寒暑不可移，若肢體。 王道通三
肢體移易其處，謂之壬人；寒暑移易其處，謂之敗歲；喜怒移易其處，謂之亂世。 王道通三
明王正喜以當春，正怒以當秋，正樂以當夏，正哀以當冬。 王道通三
上下法此，以取天之道。 王道通三
春氣愛，秋氣嚴，夏氣樂，冬氣哀。 王道通三
愛氣以生物，嚴氣以成功，樂氣以養生，哀氣以喪終，天之志也。 王道通三
是故春氣暖者，天之所以愛而生之；秋氣清者，天之所以嚴而成之；夏氣溫者，天之所以樂而養之；冬氣寒者，天之所以哀而藏之。 王道通三
春主生，夏主養，秋主收，冬主藏。 王道通三
生溉其樂以養，死溉其哀以藏，為人子者也。 王道通三
故四時之行，父子之道也；天地之志，君臣之義也；陰陽之理，聖人之法也。 王道通三
陰，刑氣也；陽，德氣也。 王道通三
陰始於秋，陽始於春。 王道通三
春之為言，猶偆偆也；秋之為言，猶湫湫也。 王道通三
偆偆者，喜樂之貌也，湫湫者，憂悲之狀也。 王道通三
是故春喜夏樂，秋憂冬悲，悲死而樂生。 王道通三
以夏養春，以冬藏秋，大人之志也。 王道通三
是故先愛而後嚴，樂生而哀終，天之當也。 王道通三
而人資諸天。 王道通三
天固有此，然而無所之如其身而已矣。 王道通三
人主立於生殺之位，與天共持變化之勢，物莫不應天化。 王道通三
天地之化如四時。 王道通三
所好之風出，則為暖氣而有生於俗；所惡之風出，則為清氣而有殺於俗。 王道通三
喜則為暑氣而有養長也，怒則為寒氣而有閉塞也。 王道通三
人主以好惡喜怒變習俗，而天以暖清寒暑化草木。 王道通三
喜怒時而當則歲美，不時而妄則歲惡。 王道通三
天地人主一也。 王道通三
然則人主之好惡喜怒，乃天之暖清寒暑也，不可不審其處而出也。 王道通三
當暑而寒，當寒而暑，必為惡歲矣。 王道通三
人主當喜而怒，當怒而喜，必為亂世矣。 王道通三
是故人主之大守，在於謹藏而禁內，使好惡喜怒必當義乃出，若暖清寒暑之必當其時乃發也。 王道通三
人主掌此而無失，使乃好惡喜怒未嘗差也，如春秋冬夏之未嘗過也，可謂參天矣。 王道通三
深藏此四者而勿使妄發，可謂天矣。 王道通三
天之道，有序而時，有度而節，變而有常，反而有相奉，微而至遠，踔而致精，一而少積蓄，廣而實，虛而盈。 天容
聖人視天而行。 天容
是故其禁而審好惡喜怒之處也，欲合諸天之非其時，不出暖清寒暑也；其告之以政令而化風之清微也，欲合諸天之顛倒其一而以成歲也；其羞淺末華虛而貴敦厚忠信也，欲合諸天之默然不言而功德積成也；其不阿黨偏私而美測愛兼利也，欲合諸天之所以成物者少霜而多露也。 天容
其內自省以是而外顯，不可以不時，人主有喜怒，不可以不時。 天容
可亦為時，時亦為義，喜怒以類合，其理一也。 天容
故義不義者，時之合類也，而喜怒乃寒暑之別氣也。 天容
難者曰：陰陽之會，一歲再遇。 天辨在人
遇於南方者以中夏，遇於北方者以中冬。 天辨在人
冬喪物之氣也，則其會於是何？如金木水火，各奉其所主以從陰陽，相與一力而並功。 天辨在人
其實非獨陰陽也，然而陰陽因之以起，助其所主。 天辨在人
故少陽因木而起，助春之生也；太陽因火而起，助夏之養也；少陰因金而起，助秋之成也；太陽因水而起，助冬之藏也。 天辨在人
陰雖與水並氣而合冬，其實不同，故水獨有喪而陰不與焉。 天辨在人
是以陰陽會於中冬者，非其喪也。 天辨在人
春愛誌也，夏樂誌也，秋嚴誌也，冬哀誌也。 天辨在人
故愛而有嚴，樂而有哀，四時之則也。 天辨在人
喜怒之禍，哀樂之義，不獨在人，亦在於天，而春夏之陽，秋冬之陰，不獨在天，亦在於人。 天辨在人
人無春氣，何以博愛而容眾？人無秋氣，何以立嚴而成功？人無夏氣，何以盛養而樂生？人無冬氣，何以哀死而恤喪？天無喜氣，亦何以暖而春生育？天無怒氣，亦何以清而秋殺就？天無樂氣，亦何以疏陽而夏養長？天無哀氣，亦何以激陰而冬閉藏？故曰：天乃有喜怒哀樂之行，人亦有春秋冬夏之氣者，合類之謂也。 天辨在人
匹夫雖賤，而可以見德刑之用矣。 天辨在人
是故陰陽之行，終各六月，遠近同度，而所在異處。 天辨在人
陰之行，春居東方，秋居西方，夏居空右，冬居空左，夏居空下，冬居空上，此陰之常處也。 天辨在人
陽之行，春居上，冬居下，此陽之常處也。 天辨在人
陰終歲四移，而陽常居實，非親陽而疏陰，任德而遠刑與？天之志，常置陰空處，稍取之以為助。 天辨在人
故刑者德之輔，陰者陽之助也，陽者歲之主也。 天辨在人
天下之草木隨陽而生落，天下之三王隨陽而改正，天下之尊卑隨陽而序位。 天辨在人
幼者居陽之所少，老者居陽之所老，貴者居陽之所盛，賤者居陽之所衰。 天辨在人
藏者，言其不得當陽。 天辨在人
不當陽者臣子是也，當陽者勻是也。 天辨在人
故人主南面，以陽為位也。 天辨在人
陽貴而陰賤，天之制也。 天辨在人
禮之尚右，非尚陰也，敬老陽而尊成功也。 天辨在人
陽氣始出東北而南行，就其位也；西轉而北入，藏其休也。 陰陽位
陰氣始出東南而北行，亦就其位也；西轉而南入，屏其伏也。 陰陽位
是故陽以南方為位，以北方為休；陰以北方為位，以南方為伏。 陰陽位
陽至其位而大暑熱。 陰陽位
陰至其位而大寒凍。 陰陽位
陽至其休而入化於地，陰至其伏而避德於下。 陰陽位
是故夏出長於上、冬入化於下者，陽也；夏入守虛地於下，冬出守虛位於上者，陰也。 陰陽位
陽出實入實，陰出空入空，天之任陽不任陰，好德不好刑，如是也。 陰陽位
故陰陽終歲各一出。 陰陽位
天之道，終而複始。 陰陽終始
故北方者，天之所終始也，陰陽之所合別也。 陰陽終始
冬至之後，陰而西入，陽仰而東出，出入之處常相反也。 陰陽終始
多少調和之適，常相順也。 陰陽終始
有多而無溢，有少而無絕。 陰陽終始
春夏陽多而陰少，秋冬陽少而陰多，多少無常，未嘗不分而相散也。 陰陽終始
以出入相損益，以多少相溉濟也。 陰陽終始
天所起一，動而再倍，常乘反衛再登之勢，以就同類，與之相報，故其氣相俠，而以變化相輸也。 陰陽終始
春秋之中，陰陽之氣俱相並也。 陰陽終始
中春以生，中秋以殺。 陰陽終始
由此見之，天之所起其氣積，天之所廢其氣隨。 陰陽終始
故至春少陽東出就木，與之俱生，至夏太陽南出就火，與之俱暖。 陰陽終始
此非各就其類而與之相起與？少陽就木，太陽就火，火木相稱，各就其正。 陰陽終始
此非正其倫與？至於秋時，少陰同而不得以秋從金，從金而傷火功，雖不得以從金，亦以秋出於東方，其其處而適其事，以成歲功。 陰陽終始
此非權與？陰之行，固常居虛而不得居實。 陰陽終始
至於冬而止空虛，太陽乃得北就其類，而與水起寒。 陰陽終始
是故天之道有倫有經、有權。 陰陽終始
天地之常，一陰一陽。 陰陽義
陽者天之德也，陰者天之刑也。 陰陽義
跡陰陽終歲之行，以觀天之所親而任。 陰陽義
成天之功，猶謂之空，空者之實也。 陰陽義
故清凓之於歲也，若酸醎之於味也，僅有而已矣。 陰陽義
聖人之治，亦從而然。 陰陽義
天之少陰用於功，太陰用於空。 陰陽義
人之少陰用於嚴，而太陰用於喪。 陰陽義
喪亦空，空亦喪也。 陰陽義
是故天之道以三時成生，以一時喪死。 陰陽義
死之者，謂百物枯落也；喪之者，謂陰氣悲哀也。 陰陽義
天亦有喜怒之氣、哀樂之心，與人相副。 陰陽義
以類合之，天人一也。 陰陽義
春，喜氣也，故生；秋，怒氣也，故殺；夏，樂氣也，故養；冬，哀氣也，故藏。 陰陽義
四者天人同有之。 陰陽義
有其理而一用之。 陰陽義
與天同者大治，與天異者大亂。 陰陽義
故為人主之道，莫明於在身之與天同者而用之，使喜怒必當義而出，如寒暑之必當其時乃發也。 陰陽義
使德之厚於刑也，如陽之多於陰也。 陰陽義
是故天之行陰氣也，少取以成秋，其余以歸之冬。 陰陽義
聖人之行陰氣也，少取以立嚴，其余以歸之喪。 陰陽義
喪亦人之冬氣，故人之太陰，不用於刑而用於喪，天之太陰，不用於物而用於空。 陰陽義
空亦為喪，喪亦為空，其實一也，皆喪死亡之心也。 陰陽義
天道大數，相反之物也，不得俱出，陰陽是也。 陰陽出入... 
春出陽而入陰，秋出陰而入陽，夏右陽而左陰，冬右陰而左陽。 陰陽出入... 
陰出則陽入，陽出則陰入；陰右則陽左，陰左則陽右。 陰陽出入... 
是故春俱南，秋俱北，而不同道；夏交於前，冬交於後，而不同理。 陰陽出入... 
立行而不相亂，澆滑而各持分，此之謂天之意。 陰陽出入... 
而何以從事？天之道，初薄大冬，陰陽各從一方來，而移於後。 陰陽出入... 
陰由東方來西，陽由西方來東，至於中冬之月，相遇北方，合而為一，謂之曰至。 陰陽出入... 
別而相去，陰適右，陽適左。 陰陽出入... 
適左者其道順，適右者其道逆。 陰陽出入... 
逆氣左上，順氣右下，故下暖而上寒。 陰陽出入... 
以此見天之冬右陰而左陽也，上所右而下所左也。 陰陽出入... 
冬月盡，而陰陽俱南還，陽南還出於寅，陰南還入於戌，此陰陽所始出地入地之見處也。 陰陽出入... 
至於仲春之月，陽在正東，陰在正西，謂之春分。 陰陽出入... 
春分者，陰陽相半也，故晝夜均而寒暑平。 陰陽出入... 
陰日損而隨陽，陽日益而鴻，故為暖熱初得。 陰陽出入... 
大夏之月，相遇南方，合而為一，謂之日至。 陰陽出入... 
別而相去，陽適右，陰適左。 陰陽出入... 
適左由下，適右由上，上暑而下寒，以此見天之夏右陽而左陰也。 陰陽出入... 
上其所右，下其所左。 陰陽出入... 
夏月畫，而陰陽俱北還。 陰陽出入... 
陽北還而入於申，陰北還而出於辰，此陰陽之所始出地入地之見處也。 陰陽出入... 
至於中秋之月，陽在正西，陰在正東，謂之秋分。 陰陽出入... 
秋分者，陰陽相半也，故晝夜均，而寒暑平。 陰陽出入... 
陽日損而隨陰，陰日益而鴻，故至於季秋而始霜，至於孟冬而始寒，小雪而物咸成，大寒而物畢藏，天地之功終矣。 陰陽出入... 
天之常道，相反之物也，不得兩起，故謂之一。 天道無二
一而不二者，天之行也。 天道無二
陰與陽，相反之物也，故或出或入，或右或左，春俱南，秋俱北，夏交於前，冬交於後，行而不同路，交會而各代理，此其文與？天之道，有一出一入，一休一伏，其度一也，然而不同意。 天道無二
陽之出，常懸於前而任歲事；陰之出，常懸於後而守空虛。 天道無二
陽之休也，功已成於上而伏於下；陰之伏也，不得近義而遠其處也。 天道無二
天之任陽不任陰，好德不好刑如是。 天道無二
故陽出而前，陰出而後，尊德而卑刑之心見矣。 天道無二
陽出而積於夏，任德以歲事也；陰出而積於冬，錯刑於空處也。 天道無二
必以此察之。 天道無二
天無常於物，而一於時。 天道無二
時之所宜，而一為之。 天道無二
故開一塞一，起一廢一，至畢時而止，終有複始於一。 天道無二
一者，一也。 天道無二
是於天凡在陰位者皆惡亂善，不得主名，天之道也。 天道無二
故常一而不滅，天之道。 天道無二
事無大小，物無難易。 天道無二
反天之道，無成者。 天道無二
是以目不能二視，耳不能二聽，手不能二事。 天道無二
一手畫方，一手畫圓，莫能成。 天道無二
人為小易之物，而終不能成，反天之不可行如是。 天道無二
是故古之人物而書文，心止於一中者，謂之忠；持二中者，謂之患。 天道無二
患，人之中不一者也。 天道無二
不一者，故患之所由生也。 天道無二
是故君子賤二而貴一。 天道無二
人孰無善？善不一，故不足以立身。 天道無二
常不一，故不足以臻功。 天道無二
《詩》云：上帝臨汝，無二爾心。 天道無二
知天道者之言也。 天道無二
天之道，出陽為煖以生之，出陰為清以成之。 煖燠常多
是故非薰也不能有育，非溧也不能有熟，歲之精也。 煖燠常多
知心而不省薰與溧孰多者，用之必與天戾。 煖燠常多
與天戾，雖勞不成。 煖燠常多
是自正月至於十月，而天之功畢。 煖燠常多
計其間，陰與陽各居幾何，薰與溧其日孰多。 煖燠常多
距物之初生，至其畢成，露與霜其下孰倍。 煖燠常多
故從中春至於秋，氣溫柔和調。 煖燠常多
及季秋九月，陰乃始多於陽，天於是時出溧下霜。 煖燠常多
出溧下霜，而天降物固已皆成矣。 煖燠常多
故九月者，天之功大究於是月也，十月而悉畢。 煖燠常多
故案其跡，數其實，清溧之日少少耳。 煖燠常多
功已畢成之後，陰乃大出。 煖燠常多
天之成功也，少陰與而太陰不與，少陰在內而太陰在外。 煖燠常多
故霜加於物，而雪加於空，空者地而已，不逮物也。 煖燠常多
功已畢成之後，物未複生之前，太陰之所當出也。 煖燠常多
雖曰陰，亦以太陽資化其位，而不知所受之。 煖燠常多
故聖主在上位，天覆地載，風令雨施。 煖燠常多
雨施者，布德均也；風令者，言令直也。 煖燠常多
《詩》云：識不知，順帝之則。 煖燠常多
言弗能知識，而效天之所為云爾。 煖燠常多
禹水湯旱，非常經也，適遭世氣之變，而陰陽失平。 煖燠常多
堯視民如子，民視堯如父母。 煖燠常多
《尚書》曰：二下有八載，放動乃殂落，百姓如喪考妣。 煖燠常多
四海之內，於密八音三年。 煖燠常多
三年陽氣於陰，陰氣大同，此禹所以有水名也。 煖燠常多
桀，天下之殘賊也；湯，天下之盛德也。 煖燠常多
天睛除殘賊而得盛德大善者再，是重陽也，故湯有旱之名。 煖燠常多
皆適遭之變，非禹湯之過。 煖燠常多
毋以適遭之變疑平生之常，則所守不失，則正道益明。 煖燠常多
凡物必有合。 基義
合，必有上，必有下，必有左，必有右，必有前，必有後，必有表，必有裹。 基義
有美必有惡，有順必有逆，有喜必有怒，有寒必有暑，有書必有夜，此皆其合也。 基義
陰者陽之合，妻者夫之合，子者父之合，臣者君之合。 基義
物莫無合，而合各有陰陽。 基義
陽兼於陰，陰兼於陽，夫兼於妻，妻兼於夫，父兼於子，子兼於父，君兼於臣，臣兼於君。 基義
君臣、父子、夫婦之義，皆取諸陰陽之道。 基義
君為陽，臣為陰；父為陽，子為陰；夫為陽，妻為陰。 基義
陰道無所獨行。 基義
其始也不得專起，其終也不得分功，有所兼之義。 基義
是故臣兼功於君，子兼功於父，妻兼功於夫，陰兼功於陽，地兼功於天。 基義
舉而上者，抑而下也；有屏而左也，有引而右也；有親而任也，有疏而遠也；有欲日益也，有欲日損也。 基義
益其用而損其妨。 基義
有時損少而益多，有時損多而益少。 基義
少而不至絕，多而不至溢。 基義
陰陽二物，終歲各壹出。 基義
壹其出，遠近同度而不同意。 基義
陽之出也，常懸於前而任事；陰之出也，常懸於後而守空處。 基義
此見天之親陽而疏陰，任德而不任刑也。 基義
是故仁義制度之數，盡取之天。 基義
天為君而覆露之，地為臣而持載之；陽為夫而生之，陰為婦而助之；春為父而生之，夏為子而養之；秋為死而棺之，冬為痛而喪之。 基義
王道之三綱，可求於天。 基義
天出陽，為暖以生之；地出陰，為清以成之。 基義
不暖不生，不清不成。 基義
然而計其多少之分，則暖暑居百而清寒居一。 基義
德教之與刑罰猶此也。 基義
故聖人多其愛而少其嚴，厚其德而簡其刑，以此配天。 基義
天之大數必有十旬。 基義
旬，天地之數，十而畢舉，旬，生長之功，十而畢成。 基義
天之氣徐，乍寒乍暑。 基義
故寒不凍，暑不，以其有余徐來，不暴卒也。 基義
《易》曰履霜堅冰，蓋言遜也。 基義
然則上堅不逾等，果是天之所為，弗作而成也。 基義
人之所為，亦當弗作而極也。 基義
凡有興者，稍稍上之以遜順往，使人心說而安之，無使人心恐。 基義
故曰：君子以人治人，能願。 基義
此之謂也。 基義
聖人之道，同諸天地，蕩諸四海，變易習俗。 基義
天之道，春暖以生，夏暑以養，秋清以殺，冬寒以藏。 四時之副
暖暑清寒，異氣而同功，皆天之所以成歲也。 四時之副
聖人副天之所行以為政，故以慶副暖而當春，以賞副暑而當夏，以罰副清而當秋，以刑副寒而當冬。 四時之副
慶賞罰刑，畢事而同功，皆王者之所以成德也。 四時之副
慶賞罰刑與春夏秋冬，以類相應也，如合符。 四時之副
故曰王者配天，謂其道。 四時之副
天有四時，王有四政，四政若四時，通類也，天人所同有也。 四時之副
慶為春，賞為夏，罰為秋，刑為冬。 四時之副
慶賞罰刑之不可不具也，如春夏秋冬不可不備也。 四時之副
慶賞罰刑，當其處不可不發，若暖暑清寒，當其時不可不出也。 四時之副
慶賞罰刑各有正處，如春夏秋冬各有時也。 四時之副
四政者，不可以相干也，猶四時不可相干也。 四時之副
四政者，不可以易處也，猶四時不可易處也。 四時之副
故慶賞罰刑有不行於其正處者，《春秋》譏也。 四時之副
天德施，地德化，人德義。 人副天數
天氣上，地氣下，人氣在其間。 人副天數
春生夏長，百物以同；秋殺冬收，百物以藏。 人副天數
故莫精於氣，莫富於地，莫神於天。 人副天數
天地之精所以生物者，莫貴於人。 人副天數
人受命乎天也，故超然有以倚。 人副天數
物疾莫能為仁義，唯人獨能為仁義；物疾莫能偶天地，唯人獨能偶天地。 人副天數
人有三百六十節，偶天之數也；形體骨肉，偶地之厚也。 人副天數
上有耳目聰明，日月之象也；體有空穹進脈，川谷之象也；心有哀樂喜怒，神氣之類也。 人副天數
觀人之禮一，何高物之甚，而類於天也。 人副天數
物旁折取天之陰陽以生活耳，而人乃爛然有文理。 人副天數
是故凡物之形，莫不伏從旁折天地而行，人獨題直立端尚，正正當之。 人副天數
是故所取天地少者，旁折之；所取天地多者，正當之。 人副天數
此見人之絕於物而參天地。 人副天數
是故人之身，首而員，象天容也；發，象星辰也；耳目戾戾，象日月也；鼻口呼吸，象風氣也；胸中達知，象神明也，腹胞實虛，象百物也。 人副天數
百物者最近地，故要以下，地也。 人副天數
天地之象，以要為帶。 人副天數
頸以上者，精神尊嚴，明天類之狀也；頸而下者，豐厚卑辱，土壤之比也。 人副天數
足布而方，地形之象也。 人副天數
是故禮，帶置紳必直其頸，以別心也。 人副天數
帶而上者盡為陽，帶而下者盡為陰，陽，天氣也；陰，地氣也。 人副天數
故陰陽之動，使人足病，喉起，則地氣痹起，則地氣上為雲雨，而象亦應之也。 人副天數
天地之符，陰陽之副，常設於身，身猶天也，數與之相參，故命與之相連也。 人副天數
天以終歲之數，成人之身，故小節三百六十六，副日數也；大節十二分，副月數也；內有五藏，副五行數也；外有四肢，副四時數也；乍視乍瞑，副晝夜也；乍剛乍柔，副冬夏也；乍哀乍樂，副陰陽也；心有計慮，副度數也；行有倫理，副天地也。 人副天數
此皆暗膚著身，與人俱生，比而偶之合。 人副天數
於其可數也，副數；不可數者，副類。 人副天數
皆當同而副天，一也。 人副天數
是故陳其有形以著其無形者，拘其可數以著其不可數者。 人副天數
以此言道之，亦宜以類相應，猶其形也，以數相中也。 人副天數
今平地注水，去燥就濕，均薪施火，去濕就燥。 同類相動
百物去其所與異，而從春所與同，故氣同則會，聲比則應，其驗然也。 同類相動
試調琴瑟而錯之，鼓其宮則他宮應之，鼓其商而他商應之，五音比而自鳴，非有神，其數然也。 同類相動
美事召美類，惡事召惡類，類之相應而起也。 同類相動
如馬鳴則馬應之，牛鳴則牛應之。 同類相動
帝王之將同也，其美祥亦先見；其將亡也，妖孽亦先見。 同類相動
物故以類相召也，故以龍致雨，以扇逐暑，軍之所處以棘楚。 同類相動
美惡皆有從來，以為命，莫知其處所。 同類相動
天將陰雨，人之病故為之先動，是陰相應而起也。 同類相動
天將欲陰雨，又使人欲睡臥者，陰氣也。 同類相動
有憂亦使人臥者，是陰相求也；有喜者，使人不欲臥者，是陰相索也。 同類相動
水得夜益長數分，東風而酒湛溢，病者至夜而疾益甚，雞至幾明，皆鳴而相薄。 同類相動
陽陰之氣，因可以類相益損也。 同類相動
天有陰陽，人亦有陰陽。 同類相動
天地之陰氣起，而人之陰氣應之而起，人之陰氣起，而天地之陰氣亦宜應之而起，其道一也。 同類相動
明於此者，欲致雨則動陰以起陰，欲止雨則動陽以起陽，故致雨非神也。 同類相動
而疑於神者，其理微妙也。 同類相動
非獨陰陽之氣可以類進退也，雖不祥禍福所從生，亦由是也。 同類相動
無非己先起之，而物以類應之而動者也。 同類相動
故聰明聖神，內視反聽，言為明聖，內視反聽，故獨明聖者知其本心皆在此耳。 同類相動
故琴瑟報彈其宮，他宮自鳴而應之，此物之以類動者也。 同類相動
其動以聲而無形，人不見其動之形，則謂之自鳴也。 同類相動
又相動無形，則謂之自然，其實非自然也，有使之然者矣。 同類相動
物固有實使之，其使之無形。 同類相動
《尚書大傅》言：周將同之時，有大赤鳥銜之種，而集王屋之上者，武王喜，諸大夫皆喜。 同類相動
周公曰：『茂哉！ 同類相動
茂哉！ 同類相動
天之見此以勸之也。 同類相動
』 同類相動
木者，司農也。 五行相勝
司農為奸，朋黨比周，以蔽主明，退匿賢士，絕滅公卿，教民奢侈，賓客交通，不勸田事，博戲雞，走狗弄馬，長幼無禮，大小相瞄，為寇賊，橫恣絕理。 五行相勝
司徒誅之，齊桓是也。 五行相勝
行霸任兵，侵蔡，蔡潰，遂伐楚，楚人降伏，以安中國。 五行相勝
木者，君之官也。 五行相勝
夫木者農也，農者民也，不順如叛，則命司徒誅其率正矣。 五行相勝
故曰金勝木。 五行相勝
火者，司馬也。 五行相勝
司馬為讒，反言易辭以譖人，內離骨肉之親，外疏忠臣，賢聖旋亡，讒邪日昌，魯上大夫季孫是也。 五行相勝
專權擅政，薄國威德，反以怠惡，譖其賢臣，劫惑其君。 五行相勝
孔子為魯司寇，據義行法，季孫自消，墮費城，兵甲有差。 五行相勝
夫火者，大朝，有邪讒熒惑其君，執法誅之。 五行相勝
執法者水也，故曰水勝火。 五行相勝
土者，君之官也。 五行相勝
其相司營。 五行相勝
司營為神，主所為皆曰可，主所言皆曰善，順主指，聽從為比。 五行相勝
進主所善，以快主意，導主以邪，陷主不義。 五行相勝
大為宮室，多為台榭，雕文刻鏤，五色成光。 五行相勝
賦斂無度，以奪民財；多發繇役，以奪民時，百姓罷弊而叛，及其身弒。 五行相勝
夫土者，君之官也，君大奢侈，過度失禮，民叛矣。 五行相勝
其民叛，其君窮矣。 五行相勝
故曰木勝土。 五行相勝
天地之氣，合而為一，分為陰陽，判為四時，列為五行。 五刑相生
行者行也，其行不同，故謂之五行。 五刑相生
五行者，五官也，比相生而間相勝也。 五刑相生
故為治，逆之則亂，順之則治。 五刑相生
東方者木，農之本。 五刑相生
司農尚仁，進經術之士，道之以帝王之路，將順其美，匡其惡。 五刑相生
執規而生，至溫潤下，知地形肥磽美惡，立事生則，因地之宜，召公是也。 五刑相生
親入南畝之中，觀民墾草發淄，耕種五穀，積蓄有余，家給人足，倉庫充實。 五刑相生
司馬，本朝也。 五刑相生
本朝者火也，故曰木生火。 五刑相生
南方者火也，本朝。 五刑相生
司馬尚智，進賢聖之士，上知天文，其形兆未見，其萌芽未生，昭然獨見存亡之機，得失之要，治亂之源，豫禁未然之前，至忠厚仁，輔翼其君，周公是也。 五刑相生
成王幼弱，周公相，誅管叔蔡叔，以定天下。 五刑相生
天下既寧以安君。 五刑相生
官者，司營也。 五刑相生
司營者土也，故曰火生土。 五刑相生
木者春，生之性，農之本也。 五行逆順
勸農事，無奪民時，使民，歲不過三日，行什一之稅，進經術之士。 五行逆順
挺群禁，出輕擊，去稽留，除桎梏，開門闔，通障塞。 五行逆順
恩及草木，則樹木華美，而朱草生；恩及鱗蟲，則魚大為，鯨不見，如人君出入不時，走狗試馬，馳騁不反宮室，好淫樂，飲酒沈湎，從恣，不顧政治，事多發役，以奪民時，作謀增稅，以奪民財，民病疥搔，溫體，足痛。 五行逆順
咎及於木，則茂木枯槁，工匠之輪多傷敗。 五行逆順
毒水群，漉陂如漁，咎及鱗蟲，則魚不為，群龍深藏，鯨出見。 五行逆順
火者夏，成長，本朝也。 五行逆順
舉賢良，進茂才，官得其能，任得其力，賞有功，封有德，出貨財，振困乏，使四方。 五行逆順
恩及於火，則火順人而甘露降；恩及羽蟲，則飛鳥大為，黃鵠出見，鳳凰翔。 五行逆順
如人君惑於讒邪，內離骨肉，外疏忠臣，至殺世子，誅殺不辜，逐忠臣，以妾為妻，棄法令，婦妾為政，賜予不當，則民病備壅腫，目不明。 五行逆順
咎及於火，則大旱，必有火；咎及羽蟲，則飛鳥不為，冬應不來，梟鴟群嗚，成熟百種，君之官。 五行逆順
循宮室之制，謹夫婦之別，加親戚之恩。 五行逆順
恩及於土，則五穀成，而嘉禾同。 五行逆順
恩及蟲，則百姓親附，城郭充實，賢聖皆遷，仙人降。 五行逆順
如人君好淫佚，妻妾過度，犯親戚，侮父兄，欺罔百姓，大為台榭，五色成光，雕文刻鏤，則民病心腹宛黃，舌爛痛。 五行逆順
咎及於土，則五穀不成；暴虐妄誅，咎及蟲，蟲不為，百姓叛去，賢聖放亡。 五行逆順
日冬至，七十二日木用事，其氣燥濁而青。 治水五行
七十二日火用事，其氣慘陽而赤。 治水五行
七十二日土用事，其氣濕濁而黃。 治水五行
七十二日金用事，其氣慘淡而白。 治水五行
七十二日水用事，其氣清寒而黑。 治水五行
七十二日複得木。 治水五行
木用事，則行柔惠，挺群禁。 治水五行
至於立春，出輕擊，去稽留，除桎梏，開門闔，存幼孤，矜寡獨，無伐木。 治水五行
火用事，則正封疆，循田疇。 治水五行
至於立夏，舉賢良，封有德，賞有功，出使四方，無縱火。 治水五行
土用事，則養長老，存幼孤，矜寡獨，賜孝弟，施恩澤，無同土功。 治水五行
金用事，則修城郭，繕牆垣，審群禁，飭甲兵，警百官，誅不法，存長老，無焚金石。 治水五行
水用事，則閉門閭，大搜索，斷刑罰，執當罪，飭關梁，禁外徙，無決堤。 治水五行
火干木，蟄蟲蚤出，雷蚤行。 治亂五行
土干木，胎夭卵鳥蟲多傷。 治亂五行
金干木，有兵。 治亂五行
水干木，春下霜。 治亂五行
土干火，則多雷。 治亂五行
金干火，草木夷。 治亂五行
木干火，則地動。 治亂五行
五行變至，當救之以德，施之天下，則咎除。 五行變救
不救以德，不出三年，天當雨石。 五行變救
木有變，春凋秋榮。 五行變救
秋木冰，春多雨。 五行變救
此繇役眾，賦斂重，百姓貧窮叛去，道多饑人。 五行變救
救之者，省繇役，薄賦斂，出倉谷，振困窮矣。 五行變救
火有變，冬溫夏寒。 五行變救
此王者不明，善者不賞，惡者不絀，不肖在位，賢者伏匿，則寒暑失序，而民疾疫。 五行變救
救之者，舉賢良，賞有功，封有德。 五行變救
土有變，大風至，五穀傷。 五行變救
此不信仁賢，不敬父兄，淫無度，宮室榮。 五行變救
救之者，省宮室，去雕文，舉孝悌，恤黎元。 五行變救
金有變，畢昴為回，三覆有武，多兵，多盜寇。 五行變救
此棄義貪財，輕民命，重貨賂，百姓趣利，多奸軌。 五行變救
救之者，舉廉潔，立正直，隱武行文，束甲械。 五行變救
水有變，冬濕多霧，春夏雨雹。 五行變救
此法令緩，刑罰不行。 五行變救
救之者，憂囹圄，案奸宄，誅有罪，舊五日。 五行變救
王者與臣無禮，貌不肅敬，則木不曲直，而夏多暴風。 五行五事
風者，木之氣也，其音角也，故應之以暴風。 五行五事
王者言不從，則金不從革，而秋多霹靂。 五行五事
霹靂者，金氣也，其音商也，故應之以霹靂。 五行五事
王者視不明，則火不炎上，而秋多電。 五行五事
電者，火氣也，其陰徵也，故應之以電。 五行五事
王者聽不聰，則水不潤下，而春夏多暴雨。 五行五事
雨者，水氣也，其音羽也，故應之以暴雨。 五行五事
王者心不能容，則稼穡不成，而秋多雷。 五行五事
雷者，土氣也，其音宮也。 五行五事
故應之以雷。 五行五事
五事，一曰貌，二曰言，三曰視，四曰聽，五曰思。 五行五事
何謂也？夫五事者，人之所受命於天也，而王者所修而治民也。 五行五事
故王者為民，治則不可以不明，準繩不可以不正。 五行五事
王者貌曰恭，恭者敬也。 五行五事
言曰從，視曰明，明者知賢不肖，分明黑白也。 五行五事
聽曰聰，聰者能聞事而審其意也。 五行五事
思曰容，容者言無不容。 五行五事
恭作肅，從作，明作哲，聰作謀，容作聖。 五行五事
何謂也？恭作肅，言王者誠能內有恭敬之姿，而天下莫不肅矣。 五行五事
從作，言王者言可從，明正從行而天下治矣。 五行五事
明作哲，哲者知也，王者明則賢者進，不肖者退，天下知善而勸之，知惡而恥之矣。 五行五事
聰作謀，謀者謀事也，王者聰則聞事與臣下謀之，故事無失謀矣。 五行五事
王者心寬大無不容，則聖能施設，事各得其宜也。 五行五事
王者能敬，則肅，肅則春氣得，故肅者主春。 五行五事
春陽氣微，萬物柔易，移弱可化，於時陰氣為賊，故王者欽。 五行五事
欽不以議陰事，然後萬物遂生，而木可曲直也。 五行五事
春行秋政，則草木凋；行冬政，則雪；行夏政，則殺。 五行五事
春失政則。 五行五事
人之言：醞去煙，鴟羽去眯，慈石取鐵，頸金取火，蠶珥絲於室，而絕於堂，蕪荑生於燕，橘枳死於荊，此十物者，皆奇而可怪，非人所意也。 郊語
夫非人所意而然，既已有之矣，或者吉凶禍福、利不利之所從生，無有奇怪，非人所意，如是者乎？此等可畏也。 郊語
孔子曰：君子有三畏：畏天命，畏大人，畏聖人之言。 郊語
彼豈無傷害於人，如孔子徒畏之哉！ 郊語
以此見天之不可不畏敬，猶主上之不可不謹事。 郊語
不謹事主，其禍來至顯，不畏敬天，其殃來至暗。 郊語
暗者不見其端，若自然也。 郊語
故曰：堂堂如天，殃言不必立校，默而無聲，潛而無形也。 郊語
由是觀之，天殃與主罰所以別者，暗與顯耳。 郊語
不然，其來逮人，殆無以異。 郊語
孔子同之，俱言可畏也。 郊語
天地神明之心，與人事成敗之真，固莫之能見也，唯聖人能見之。 郊語
聖人者，見人之所不見者也，故聖人之言亦可畏也。 郊語
奈何如廢郊禮？郊禮者，人所最甚重也。 郊語
廢聖人所最甚重，而吉凶利害在於冥冥不可得見之中，雖已多受其病，何從知之？故曰：問聖人者，問其所為而無問其所以為也。 郊語
問其所以為，終弗能見，不如勿問。 郊語
問為而為之，不為而勿為，是與聖人同實也，何過之有？《詩》云：不騫不忘，率由舊章。 郊語
舊章者，先聖人之故文章也。 郊語
率由，各有修從之也。 郊語
此言先聖人之故文章者，雖不能深見而詳知其則，猶不知其美譽之功矣。 郊語
故古之聖王，文章之最重者也，前世王莫不從重，栗精奉之，以事上天。 郊語
至於秦而獨闕然廢之，一何不率由舊章之大甚也！ 郊語
天者，百神之大君也。 郊語
事天不備，雖百神猶無益也。 郊語
何以言其然也？祭而地神者，《春秋》譏之。 郊語
孔子曰：獲罪於天，無所禱也。 郊語
是其法也。 郊語
故未見秦國致天福如周國也。 郊語
《詩》云：唯此文王，小心翼翼，昭事上帝，允懷多福。 郊語
多福者，非謂人也，事功也，謂天之所福也。 郊語
傅曰：周國子多賢，蕃殖至於駢孕男者四，四乳而得八男，皆君子俊雄也。 郊語
此天之所以興周國也，非周國之所能為也。 郊語
今秦與周俱得為天子，而所以事天者異於周。 郊語
以郊為百神始，始入歲首，必以正月上辛日先享天，乃敢於地，先貴之義也。 郊語
夫歲先之與歲弗行也，相去遠矣。 郊語
天下福若無可怪者，然所以久弗行者，非灼灼見其當而故弗行也，典禮之官常嫌疑，莫能昭昭明其當也。 郊語
今切以為其當與不當，可內反於心而定也。 郊語
堯謂舜曰天之歷數在爾躬。 郊語
言察身以知天也。 郊語
今身有子，孰不欲其有子禮也。 郊語
聖人正名，名不虛生。 郊語
天子者，則天之子也。 郊語
以身度天，獨何為不欲其子之有子禮也。 郊語
今為其天子，而闕然無祭於天，天何必善之？所聞曰：天下和平，則災害不生。 郊語
今災害生，見天下未和平也。 郊語
天下所未和平者，天子之教化不行也。 郊語
《詩》曰：有覺德行，四國順之。 郊語
覺者著也，王者有明著之德行於世，則四方莫不響應，風化善於彼矣。 郊語
故曰：悅於慶賞，嚴於刑罰，疾於法令。 郊語
